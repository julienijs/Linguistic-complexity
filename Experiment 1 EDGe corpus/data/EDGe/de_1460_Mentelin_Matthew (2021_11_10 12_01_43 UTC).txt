das buch des geschlechtz ihesu cristi des suns dauids.
 dez suns abrahams.
 wann abraham gebar ysaac.
 wann ysaac gebar jacob.
 wann jacob gebar judas vnd sein bruder.
 wann iudas gebar phares vnd zaram von thamar.
 wann phares gebar esrom.
 wann esrom gebar aram.
 wann aram gebar aminadab.
 wann aminadab gebar naason.
 wann naason gebar salmon.
 wann salmon gebar booz von raab.
 wann booz gebar obeth von ruth.
 wann obeth gebar yesse.
 wann yesse gebar dauid den kunig.
 wann dauid der kunig gebar salomon von der die do was vrie.
 wann salomon gebar roboam.
 wann roboam gebar abias.
 wann abias gebar asa.
 wann asa gebar josaphat.
 wann josaphat gebar joram.
 wann joram gebar ozias.
 wann ozias gebar joathan.
 wann joathan gebar achaz.
 wann achaz gebar ezechias.
 wann ezechias gebar manassen.
 wann manasses gebar amon.
 wann amon gebar josias.
 wann josias gebar jechonias.
 vnd sein bruder in dem vbergang der babilonier.
 vnd nach dem vbergang der babilonier jechonias gebar salathiel.
 wann salathiel gebar zorobabel wann zorobabel gebar abiud.
 wann abiud gebar elyachim.
 wann elyachim gebar azor.
 wann azor gebar sadoch.
 wann sadoch gebar achim.
 wann achim gebar eliud.
 wann eliud gebar eleazar.
 wann eleazar gebar mathan.
 wann mathan gebar jacob wann jacob gebar joseph den man marien.
 von der do ist geborn jhesus.
 der do ist gesagt cristus.
 wann daz geschlecht cristi waz alsust.
 do maria die mutter jhesus was gemahelt joseph.
 ee denn sy zu samen kamen sy wart funden habent im leib von dem heyligen geist.
 vnd joseph ir gemahel do er was gerecht.
 er wolt sy nit leidigen er wolt sy haimlich lassen.
 wann do er gedacht dirr ding.
 secht der engel des herrn derschain im in dem schlaff sagent.
 joseph der sun dauids.
 nichten wolst dir furchten zeent pfachen mariam deinen gemahel.
 wann das in ir ist geborn.
 das ist von dem heyligen geist.
 wann sy gebirt einen sun.
 vnd du ruffest seinen namen jhesus.
 wann er selb macht behalten sein volck von iren sunden.
 wann ditz ist alles gethan.
 daz erfult wurd daz gesagt ist von dem herrn durch ysaias den weysagen sagent.
 secht ein maid wirt haben im leib und gebirt ein sun.
 vnd sein nam wirt geruffen emanuel.
 das wil sagen gott mit vns.
 wann joseph stun auf von dem schlaff vnd tet als im der engel des herren hett gebotten.
 vnd enpfing marien sein gemahel.
 vnd er derkant ir nit vntz daz sy gebar iren ersten geborn sun.
 vnd er rief seinen namen jhesus wann do jhesus waz geborn zu bethlehem in iude in den tagen herodes des kunigs.
 secht die weysen kamen von osten zu jherusalem sagent.
 wo ist der der do ist geborn ein kunig der iuden.
 wann wir sahen seinen stern in osten.
 vnd sein kumen in an zu betten.
 wann do das gehort herodes der kunig er wart betrubt.
 vnd alles jherusalem mit im.
 vnd sament alle die fursten der pfaffen vnd die schreiber des volcks.
 vnd fragt von in wo cristus wer geborn.
 vnd sy sagten im.
 in bethlehem iude.
 wann also ist geschriben durch den weysagen.
 vnd du bethlehem daz ertrich iuda.
 du bist nit die mynst vnter den fursten von iuda.
 wann von dir get aus ein laiter der do berichtet mein volck jsrahel.
 do rief herodes haimlich den weysen vnd lernt fleissiglich von in das zeyt des sterns der in waz der schinen.
 vnd sant sy zu bethlehem.
 sagent.
 get vnd fragt fleyssiglich nach dem kinde.
 vnd so irs habt funden so wider kundet mirs.
 das auch ich kum vnd es anbette.
 vnd do sy gehorten den kunig sy gingen hin.
 vnd secht den stern den sy sahen in osten.
 der ging vor in.
 bis das er kam er stund oben do daz kint was.
 wann do die weysen gesahen den stern.
 sy wurden erfreut mit gar micheler freude.
 vnd gingen in das haus vnd funden daz kint mit maria seiner mutter.
 vnd vieln nider vnd anbetten es.
 wann sy teten auf ir schetz vnd opfferten im gabe.
 gold.
 weyrauch.
 vnd myrren.
 vnd sy entpfingen antwurt im schlaff das sy nit widerkerten zu herodes.
 wann durch ein andern wege kerten sy wider in ire lant.
 vnd do sy sich hetten gescheiden.
 secht der engel des herrn derschein joseph im schlaff sagent.
 stand auf vnd nyme das kint vnd sein mutter vnd fleuch in egipt.
 vnd bis do vntz das ich dir sag.
 wann es ist kunftig.
 das herodes sucht das kint es zeuerliesen.
 er stund auf vnd nam das kint.
 vnd sein mutter des nachtz.
 vnd schied sich in egip.
 vnd was do vnz an den dott herodes.
 das derfult wurd das gesagt ist vom herrn durch den weyssagen sagent.
 aus egipt rief ich meinem sun.
 do herodes sach das er waz betrogen von den weysen er wart hart erzurnt.
 vnd sant vnd derschlug alle die kind die do warn in bethlehem vnd in allen iren enden von zwaien iaren vnd drunder.
 nach dem zeyt das er hett gelernt von den weysen.
 do wart derfult.
 das gesagt ist vom herrn durch jeremias den weyssagen sagent.
 ein stym wart gehort in der hohe.
 wainent vnd vil clagent.
 rachel bewaint ir sune.
 vnd sy wolt nit werden getrost wann sy seint nit.
 wann do herodes waz dott.
 secht der engel des herren derschain joseph im schlaff in egipt sagent.
 stand auf vnd nym daz kint vnd sein mutter.
 vnd ge in das lant jsrahel.
 wann sy seint dot die do suchent die sele dez kindes.
 er stund auf vnd nam das kint vnd sein mutter.
 vnd kam in das lant israhel.
 wann do er gehort das archelaus reichsent in iude fur herodes sein vatter er vorcht sich dar zu gen.
 vnd er wart gemant im schlaff vnd er schied sich in die tail zu galilee.
 vnd kam vnd entwelt in der stat die do ist geheissen nazareth.
 daz derfult wurd das gesagt ist durch die weyssagen.
 wann er wirt geruffen nazareus.
 wann in den tagen johannes der tauffer kam.
 predigen in die wust ze iude vnd sagent.
 macht bu.
 wann das reich der himel nahent.
 wann dirr ist.
 von dem geschriben ist durch ysaias den weyssagen sagent.
 ein styme des ruffenden in der wust.
 berait den weg des herrn.
 macht recht sein steig.
 wann er selb johannes hett ein gewand von dem har der kemelein.
 vnd ein fellin gurtel umb sein lancken.
 wan sein essen waren locusten vnd wildes honig.
 do ging aus zu im jherusalem vnd alles iude.
 vnd alle die gegent vmb den jordan.
 vnd wurden getaufft von im in dem jordan begechent ir sunde.
 wann er sach manig der phariseer vnd der verlaiter kumen zu seim tauffe.
 er sprach zu in geschlecht der vippern.
 wer zeigt euch zefliehen vor dem kunfftigen zorn.
 dorumbe macht wirdigen wucher der bue.
 vnd nichten wollt sagen vnter euch.
 wir haben einen vatter abraham.
 wann ich sag euch.
 das gott ist gewaltig von disen steinen ze ersten die sun abrahams.
 wann die axst ist ietzunt gelegt an die wurtzel der baum.
 ein ieglich baum der nicht macht guten wucher der wirt abgehauen.
 vnd wirt gelegt an das feur.
 ernstliche ich teuffe euch in wasser in bu.
 wann der nach mir ist kunftig.
 der ist stercker denn ich.
 des ich nit bin wirdig zetragen die geschuchde.
 er selb teufft euch im heiligen geist.
 vnd im feur.
 dez wintschuffel ist in seiner hant vnd er durch reinigt seinen dennen.
 vnd sament den waitzen in seinen casten.
 wann die spreuer verbrent er in dem vnuerleschlichen feur.
 do kam jhesus von galile in den iordan zu johannes.
 daz er wurd getaufft von im.
 wann johannes wert ims sagent.
 ich sol werden gedauft von dir.
 vnd du kumst zu mir.
 wann ihesus antwurt und sprach zu im.
 la nu.
 wann also gezimt vns zeerfullen daz recht.
 do lie er in.
 wann do jhesus wart getauft zehant steig er auf von dem wasser.
 vnd secht die himel wurden im auf getan.
 vnd er sach den geyst gotz nyder steigen als ein taub vnd kument auf in vnd secht ein styme von den himeln sagent.
 ditz ist mein lieber sun.
 in dem ich mir entzamt geuiel do wart jhesus gefurt von dem geist in die wust.
 das er wurd versucht von dem teuffel.
 vnd do er hett gefast xl tag vnd xl nacht.
 dornach hungert in.
 vnd der versucher genacht sich vnd sprach zu im.
 bistu es der sun gotz.
 so sag daz dise stain werden brot.
 er antwurt vnd sprach.
 es ist geschriben.
 der mensch lebt nit allein des brotz.
 wann in allem dem wort daz do aus get von dem mund gotz.
 do nam in der teuffel in die heyligen stat.
 vnd schickt in auf die hohe des tempels.
 vnd sprach zu im ob dus bist der sun gotz.
 so la dich zeruck.
 wann es ist geschriben.
 das er gebeut seinen engeln von dir.
 vnd sy entpfachent dich in die hende.
 daz du villeicht deinen fu icht schadest zu dem stein.
 vnd jhesus sprach anderwait zu im.
 es ist geschriben.
 nit versuch deinen herrn gott.
 aber nam in der teuffel auf einen gar hochen berg.
 vnd zaiget im alle die reich der werlt vnd ir wunniglich.
 vnd sprach zu im.
 alle dise ding gib ich dir.
 ob du nyder felst vnd anbettest mich.
 do sprach jhesus zu im.
 ge sathanas.
 wann es ist geschriben.
 deinen herren gott anbettestu.
 vnd dienst im allein.
 do lie in der teuffel.
 vnd secht die engel genachten sich vnd ambechten im.
 wann do jhesus hort das johannes waz geantwurt er schiede sich in galile.
 vnd lie die stat nazareth.
 er kam vnd entwelt in capharnaum maritimam.
 in den enden zabulon vnd neptalim.
 das derfullt wurd daz gesagt ist durch ysaias den weyssagen.
 lant zabulon vnd lant neptalim.
 ein weg dez mers anderthalb des iordans galile der heiden.
 das volck das do ging in der vinster.
 das sach ein michel liecht.
 vnd die do sassen in der gegent des schatten des tods ein liecht ist in geborn.
 von des hin ihesus vieng an zepredigen vnd zesagen.
 macht bu.
 wann das reich der himel nahent.
 wann jhesus ging bey dem mere galile er sach zwen bruder symon der do ist geheissen peter vnd andreas seinen bruder.
 legent die netz in das mere.
 wann sy warn vischer.
 vnd er sprach zu in.
 kumt nach mir.
 vnd ich mach euch zewerden vischer der leut.
 vnd zu hant liessen sy die netz sy nachuolgten im.
 vnd er furging dann er sach zwen ander bruder.
 jacob zebedei vnd johannes seinen bruder in dem schiffe mit zebedeo irem vatter wider machent ire netz.
 vnd er rieff in.
 vnd zehant liessen sy die netz vnd den vatter.
 sy nachuolgten im.
 vnd jhesus vmbging alles galile lernt in jren synagogen.
 vnd predigt das ewangelium des reichs.
 vnd gesunt all vngesuntheit vnd allen siechtum vnder dem volck.
 vnd sein mare ging aus in alles syri.
 vnd sy brachten im alle die do hetten daz vbel mit manigerlei siechtum vnd die do warn begriffen mit noten.
 vnd die do hetten die teuffel.
 vnd die monsuchtigen vnd die litsuchtigen vnd er gesunt sy.
 vnd manig geselschafft nachuolgt im von galile.
 vnd von decapoli.
 vnd von jerusalem vnd von iude.
 vnd von anderthalb des jordans.
 wann do jhesus sach die scharen er staig an den berg.
 vnd do er was gesessen sein iungern genachten sich zu im.
 vnd er tet auf seinen munt vnd lert sy sagent.
 selig seint die armen mit dem geist.
 wann das reich der himel ist ir.
 selig seint die senften.
 wann sy besitzent die erde.
 selig seint die do weinent.
 wann sy werdent getrost.
 selig seint die do hungert vnd durst zerecht.
 wann sy werdent gesatt.
 selig seint die barmhertzigen wann sy begreiffent derbermt.
 selig seint die reins hertzen.
 wann sy gesehent gott.
 selig seint die gefridsamen.
 wann sy werdent geheissen die sun gotz.
 selig seint die das durechten leident vmd das recht.
 wann das reich der himel ist ir.
 ir wert selig so euch die leut fluchent.
 vnd euch jagent vnd alles vbel wider euch sagent liegent vmb mich.
 freuet euch vnd derhocht euch.
 wann ewer lon ist michel in den himeln.
 wann alsust jagten sy die weyssagen die vor euch waren.
 ir seit ein saltz der erden vnd ob das faltz wirt veruppigt.
 in dem es wirt gesaltzen.
 es verfecht nit von des hin.
 neur daz es werd ausgeworffen.
 vnd werd vertretten von den leuten.
 ir seit ein liecht der werlt.
 die stat mag nit sein verborgen gesetzt auf dem berge.
 noch sy enzundent nit daz liechtua.
 vnd setzent es vnter das ma wann auf das kerzstal.
 das es leucht allen den die do seint in dem haus.
 also leucht ewer liecht vor den leuten.
 das sy gesehen ewere gute wercke.
 vnd wuniglichen ewern vatter der in den himeln ist.
 nichten wolt wenen das ich kam zu entpinden die ee oder die weyssagen.
 ich kum sy nit zu entpinden.
 wann zu derfullen.
 ernstlich gewerlich sage ich euch.
 ee vber get himel vnd erden.
 ein punckt oder ein buchstab vber get nit von der ee.
 vntz daz alle ding werden gethan.
 dorumb der do enpindet eins von disen mynsten gebotten.
 vnd es alsust lert die leut der mynner wirt er geruffen.
 in dem reich der himel.
 wann der es thut vnd lert.
 der wirt geruffen michel in dem reich der himel.
 wann ich sag euch.
 wann neur begnuget ewer gerechtikeit nit mer denn der schreiber vnd der phariseer.
 ir get nit ein in daz reich der himel.
 ir hort das gesait ist den alten derschlach.
 wann der do derschlecht der wirt schuldig zu dem vrteil.
 wann ich sag euch.
 das ein ieglicher der do zurnt seim bruder der wirt schuldig zu dem vrteil.
 wann der do spricht zu seinem bruder trutz.
 der wirt schuldig zu dem rat.
 wann der im spricht tor.
 der wirt schuldig zu der angst des feuers.
 dorumb ob du opfferst dein gab zu dem altar vnd do wirst gedenckent das dein bruder hat etwas wider dich.
 la do dein gab vor dem altar vnd gee zum ersten vnd versune dich mit deim bruder.
 vnd denn kum vnd opffer dein gab bi gehellig deim widerwertigen schier die weil du mit im bist im weg.
 daz dich villeicht der widerwertig antwurt dem vrteiler.
 vnd der vrteiler dich icht antwurt dem ambechter.
 vnd wirst gelegt in den karcker.
 gewerlichs sag ichs dir.
 du gest nit aus von dann vntz das du vergeltest den iungsten vierling.
 ir hort daz gesait ist den alten.
 nit brich die ee wann ich sag euch.
 das ein ieglicher der do sicht daz weyp sy zebegeytigen.
 ietzunt hat er sy geebrecht in seim hertzen.
 vnd ob dich betrub dein zesems aug.
 brich es aus vnd wirffs von dir.
 wann es gezimt dir das eins verderbe deiner glider.
 denn das aller dein leib ge in die angst des feurs.
 vnd ob dich dein recht hant betrubt.
 schneid sy ab vnd wirffe sy von dir.
 wann es gezimt sich daz do vergee eines deiner glider.
 denn daz der gantz leib vergang in die angst des feurs wann es ist gesait ein ieglicher der sein weyp lesst.
 der gebe ir ein buchlin der versprechung.
 wann ich sag euch.
 das ein ieglicher der sein weyb lesst.
 es sei denn vmb die sach der gemein vnkeuschunge.
 der macht sy zeebrechen.
 vnd der do furt die gelassen der bricht die ee.
 aber hort ir daz gesait ist den alten nit schwer mains.
 wan gib den aid dem herrn.
 wann ich sag euch nit wolt schwern mit all.
 noch bei dem himel.
 wan er ist der trone gotz.
 noch bey der erde.
 wann sy ist ein schamel seiner fu.
 nach bey jerusalem.
 wann sy ist ein stat des micheln kunigs.
 noch enschwere bey deim haubt.
 wann du magst nit gemachen ein har weys oder schwartz.
 wann ewere wort sein ia ia.
 nein nein.
 wann was ir mer ist daz kumt von den vbeln.
 ir hort das geseit ist.
 aug umb aug.
 vnd zan vmb zan.
 wann ich sag euch nichten widerstet dem vbeln.
 wann der dich slach an dein zesems wang beut im auch das ander.
 vnd der mit dir wil kriegen in dem vrteil vnd nemen deinen rock la im auch den mantel.
 vnd der dich twingt thausent fusstapheln.
 gee mit im zwei andern.
 der do eyscht von dir dem gib.
 vnd der do wol entlehen von dir nichten versags im.
 ir hort das gesait ist.
 hab lieb deinen freunt.
 vnd hab nit in ha deinen feint.
 wann ich sag euch habt lieb ewre feint.
 vnd thut wol den die euch haent.
 vnd bet vmb die die euch jagent vnd leidigent.
 das ir seyt sun ewers vatters der in den himeln ist.
 der seinen sune macht scheinen vber die guten vnd die vbeln.
 vnd regent auf die gerechten vnd die vngerechten.
 wann ob ir die lieb habt die euch lieb habent.
 welchen lon habt ir.
 des thund denn das nit auch die offen sunder.
 vnd ob ir alleine grusst ewer bruder.
 was thut ir mer.
 thunt denn daz nit auch die heiden.
 dorumb seit durnechtig.
 als ewer himelischer vatter ist durnechtig hutent euch das ir ewre recht ich thut vor den leuten das ir wert gesehen von in.
 in einer andern weys ir habt nit lons bey ewerm vatter der in den himeln ist.
 dorumb so du machst ein almusen nichten wolst singen vor dir mit dem horn.
 als die trugner thunt in den synagogen vnd in den gassen das sy werdent geert von den leuten.
 gewerlich sag ichs euch.
 sy habent entpfangen iren lon.
 wann so du machst ein almusen.
 nichten weys dein winster was dings thu dein zesem.
 daz dein almusen sein in verborgen.
 vnd dein vatter der es sicht in verborgen der vergilt dirs.
 vnd so ir bet.
 nichten wolt werden als die trugener die do liebhabent stend zebetten in den synagogen vnd in den winckeln der gassen.
 das sy werden gesehen von den leuten gewerlich sag ichs euch.
 sy habent entpfangen iren lon.
 wann so du bettest so gee in dein kamer.
 vnd beschleu dein dur vnd bet zu deim vatter in verborgen.
 vnd dein vatter der es sicht in verborgen der vergilt dirs.
 wann so ir bet nichten wolt vil reden.
 als die heiden thund.
 wann sy wenen.
 das sy werden erhort in irem vil reden.
 dorumb nichten wolt in werden gleich.
 wann ewer vatter wais was euch ist durfft.
 ee denn ir im eyscht.
 dorumb ir bet alsust vatter vnser du do bist in den himeln gehailiget werd dein nam zu kum dein reich.
 dein wil der werd.
 als im himel vnd in der erde.
 vnser teglich brot gib vns heut.
 vnd vergib vns vnser schult.
 als vnd wir vergeben vnsern schuldigern.
 vnd fur vns nit in versuchung.
 sunder erlo vns von den vbeln amen.
 wann ob ir vergebt den leuten ir sunde.
 vnd ewer himelischer vatter vergibt euch ewer missetat.
 wann ob ir nit vergebt den leuten.
 noch ewer vatter vergibt euch ewer sunde.
 wann ob ir vasstet.
 nichten wolt werden als die traurigen trugner.
 wann sy verwustent ir antlutz.
 das sy scheinent vasstent den leuten.
 gewerlich sag ichs euch.
 wann sy habent entpfangen iren lon.
 wann so du vasstest so salb dein haubt vnd wasch dein antlutz.
 das du icht werdest gesehen vasstent den leuten.
 wann deinem vatter der do ist in verborgen.
 vnd dein vatter der es sicht in verborgen der vergilt dirs.
 nichten wolt euch schetzen schetz in die erde.
 do in der rost vnd die milben verwusten.
 vnd do in die dieb aus graben vnd versteln.
 wann schatzt euch schetz in den himeln.
 do in nach der rost nach die milben verwusten.
 vnd do in die dieb nit aus graben noch verstelent.
 wann do dein schatz ist.
 do ist auch dein hertz das liechtuaz deins leibs ist dein aug.
 ob dein aug wirt einualtig.
 all dein leib wirt liecht.
 wann ob dein aug wirt vngeng.
 all dein leib wirt vinster.
 dorumb ob das liecht das in dir ist seint vinster.
 wieuil werdent denn der selben vinster.
 niemant mag gedienen zweyn herrn.
 wann eintweder er hab in ha den einen vnd hab lieb den andern.
 oder enthab den einen vnd verschmech den andern.
 gott vnd dem reichtum mugt ir nit gedienen.
 dorumb sag ichs euch nit seyt sorgsam eweer sele was ir esst.
 nach euerm leib wo mit ir in vasst.
 ist denn nit die sele mer denn das essen.
 vnd der leib mer denn das gewand secht an die vogel des himels wann sy seen noch schneiden nit.
 noch sament in den kasten.
 vnd ewer himlischer vatter furt sy.
 seyt ir denn nit vil mer denn sy.
 wann welcher euer mag gedencken zu zelegen zu seiner gewechst ein eln.
 vnd was seyt ir sorgsam von dem gewand.
 merckt die lilien des ackers in welcher weyse sy wachsen.
 sy enarbeyten nach spinent nit.
 wann ich sag euch.
 das nach salomon in aller seiner wunniglich nit wart geuast als eine von disen.
 wann ob daz hew des ackers daz heut ist vnd morgen wirt gelegt in den aitoffen daz gott also vasst.
 wieuil mer ir lutzeler trewe.
 dorumb nit wolt sein sorgsam sagent waz e wir oder was trinck wir.
 oder wo mit werd wir geuasst.
 vnd alle dise ding suchent die leut.
 wann ewer vatter wais das ir bedurfft aller diser dinge.
 dorumb zum ersten sucht das reich gotz vnd sein gerechtikeit.
 vnd alle dise ding werden euch zu gelegt.
 dorumb nit wolt sein sorgsam an den morgen.
 wann der morgenlich tag besorgt sich selber.
 wann dem tag begnugt seins vbeln.
 nichten welt vrteilen das auch ir icht wert gevrteilt nit welt verdampnen vnd ir wert nit verdampt.
 wann mit dem vrteil vnd ir vrteilt wert ir gevrteilt.
 vnd mit dem ma vnd ir mest wirt euch wider gemessen.
 wann was siehstu den agen in dem augen deins bruders.
 vnd siechst nit den trom in deim augen.
 oder in welcherweyse sprichstu zu deim bruder bruder la.
 das ich auz ziech den agen von deim augen.
 vnd sich der trom ist in deim augen.
 trugener zum ersten zeuch aus den trom von deim augen.
 vnd denn gesichstu aus zeziechen den agen von dem augen deins bruders.
 nichten welt geben das heilig den hunden.
 noch legt ewer mergriessel fur die schwein.
 das sy es villeicht icht vertreten mit iren fussen.
 vnd so sy werden bekert sy verwusten euch.
 eischt vnd euch wirt gegeben.
 sucht vnd ir vindet.
 klopfet vnd euch wirt aufgetan.
 wann ein ieglicher der do eischt der enpfecht.
 vnd der do sucht der vindet.
 vnd dem klopfenden wirt auf getan.
 oder welch man ist von euch ob im sein sun eischt brot.
 gibt er im denn ein steine.
 oder ob er eischt einen visch.
 raicht er im denn ein schlangen.
 dorumb ob ir so ir seit vbel ir derkennt gut gaben zegeben ewern sunen.
 wie vilmer euer vatter der in himeln ist gibt gut gabe den eischenden im.
 dorumb alle die ding die ir welt daz euch die leut tunt.
 die tut auch in zegleicherwei.
 wann ditz ist die ee vnd die weyssagen.
 get ein durch das eng tor.
 wann weyt ist das tor vnd brait ist der weg der do furt zu dem verleuse.
 vnd vil seint die do ein gent durch in wann eng ist das tor vnd schmal ist der weg der do furt zu dem leben.
 vnd lutzel seint die in vindent.
 mit flei hutet euch vor den valschen weyssagen die zu euch kument in scheffin gewande.
 wann inwendig seint sy grimig wolff.
 von iren wuchern der kennt ir sy.
 lesent sy denn von den dornen die weinber.
 oder von den tisteln die feigen.
 also ein ieglich gut baum macht guten wucher.
 wann der bo baume macht bosen wucher.
 der gut baum mag nit machen bosen wucher.
 noch der bo baum mag nit machen guten wucher.
 ein ieglich baum der nit macht guten wucher der wirt ab gehauen.
 vnd wirt gelegt an das fewr.
 dorumb von iren wuchern derkennt ir sy.
 nit ein ieglicher der do spricht zu mir herr herr get ein in das reich der himel.
 wann der do thut den willen meins vatters der in den himeln ist.
 erselb get in daz reich der himel.
 manige sprechent zu mir an dem tag herr herr weysagten wir nit in deim namen vnd wurffen wir nit auz die teuffel in deim namen.
 daten wir nit manige kreffte in deim namen.
 vnd denn begiech ich in.
 schait euch von mir ir do werckt die vnganckheit.
 wann ich derkant euch nye.
 dorumb ein ieglicher der do hort dise meine wort.
 vnd sy thut.
 der wirt geleicht dem weysen manne der sein haus bawet auf den stain.
 vnd der regen steig ab vnd die flo kamen.
 vnd die winde weten vnd gachten an das haus.
 vnd es viel nit.
 wann es waz gegruntfest auf einen festen stain.
 vnd ein ieglicher der do hort dise meine wort.
 vnd sy nit thut.
 der wirt geleich dem tummen man der sein haus bawet auf den sant.
 vnd der regen steige ab vnd die flo kamen vnd die wind weten vnd gachten an das haus.
 vnd es viel.
 vnd sein val was michel.
 vnd es wart gethan do jhesus het vollendet dise wort.
 die geselschafft wundert sich vber sein lere.
 wann er was sy lernd als habent gewalt.
 vnd nit als die schreiber vnd die phariseer.
 wann do jhesus was ab gestigen von dem berg.
 manig geselschafft nachuolgten im.
 vnd secht ein misliger kam vnd anbet in sagent.
 o herr.
 du macht mich gereinigen ob du wilt vnd jhesus strackt die hant.
 vnd rurt in sagent.
 ich wil.
 wird gereinigt.
 vnd zu hant wart gereiniget sein miselseucht.
 vnd jhesus sprach zu im.
 sich das du es yemant sagst.
 wann gee vnd zeige dich den pfaffen.
 vnd opffer die gab die moyses gebot in zu eim gezeug.
 wann do er was ein gegangen zu capharnaum ein centurio genacht sich zu im.
 vnd bat in sagent o herr.
 mein kint leit litsuchtig im haus.
 vnd wirt vbel gequelt.
 vnd jhesus sprach zu im.
 ich kum.
 vnd gesunt es.
 der centurio antwurt vnd sprach.
 o herr.
 ich bin nit wirdig das du ein gest vnter mein tach.
 wann sprich allein das wort.
 vnd mein kint were gesunt.
 wann auch ich bin ein man geschickt vnter gewalt habent ritter vnter mir.
 vnd sprich ich zu disem gee vnd er geet.
 vnd zu dem andern kum vnd er kumt.
 vnd zu meim knecht thu das vnd er thut es.
 wann do es jhesus gehort er verwundert sich.
 vnd sprach zu den die im nachuolgten.
 gewerlich sag ichs euch.
 alsuil trew vand ich nit in jsrahel.
 wann ich sag euch.
 daz manig kumen von osten vnd von westen vnd ruent mit abraham vnd ysaack vnd mit iacob.
 jn dem reiche der himel.
 wann die sune ditz reichs werden aus geworffen in die vssersten vinster.
 do wirt wainen vnd grisgramen der zende.
 vnd jhesus sprach zu dem centurio.
 gee dir gesche als du hast gelaubt.
 vnd das kint wart gesunt zu der stunde.
 vnd do ihesus was kumen in das haus peters er sach sein schwiger ligent vnd habent den ritten.
 vnd er berurt ir hant vnd der ritt lie sy.
 vnd sy stund auf vnd anbecht im.
 wann do der abent wart gemacht.
 sy brachten ime manige habent die teuffel.
 vnd er warff aus die geist mit dem wort.
 vnd gesunt alle die do hetten daz vbel das erfult wurd dazr gesait ist von ysaias dem weyssaghen sagente.
 er selb nam vnser vngesuntheit.
 vnd trug vnser siechtumen.
 wann do ihesus sach vil geselschafft vmb sich.
 er gebot in zegen vber das mere.
 vnd ein schreiber genacht sich vnd sprach zu im.
 maister.
 ich nachuolg dir wo du gest.
 vnd jhesus sprach zu im.
 die fuchs habent holler vnd die vogel des himels nester.
 wann der sun der meit hat nit do er sein haubt an geneige.
 wann ein ander von seinen iungern sprach zu im.
 herr.
 la mich zem ersten gen vnd begraben meinen vatter.
 wann jhesus sprach zu im.
 la die totten begraben ir dotten.
 vnd nachuolg mir.
 vnd er steig auf in ein schifflein vnd sein iunger nachuolgten im.
 vnd secht ein michel bewegung wart gemacht auf dem mere.
 also daz das schifflein wart bedeckt mit den vnden.
 wann erselb schlieffe.
 vnd sein iungern genachten sich.
 vnd weckten in sagent o herr.
 mach vns behalten.
 wir verderben.
 vnd jhesus sprach zu in.
 lutzeler trew waz seit ir vorchtsam.
 do stund er auf vnd gebot den winden vnd dem mere.
 vnd ein michel stille wart gemacht.
 ernstlich die leut wunderten sich sagent.
 wer ist dirr.
 wann die winde vnd das mere gehorsamt im.
 vnd do er was kumen vber daz mere in die gegent der gerasern.
 jm begegenten zwen man aus gend von den grebern habent die teuffel.
 gar swerlich.
 also daz keiner mocht gen durch den wege.
 vnd secht sy rieffen sagent.
 jhesus der sun gotz was ist dir vnd vns.
 bistu her komen vor dem zeyt vns zequelen.
 wann ein herde maniger schwein was nit sere waident von in.
 wann die teuffel batten in sagent.
 ob du vns von hin auswirfest.
 so la vns in die herd der swein vnd er sprach zu in.
 get.
 sy gingen auz vnd gingen in die swein.
 vnd secht alle die herde ging hin mit geche sy besturzten sich in dem mere.
 vnd sturben in dem wasser.
 wann die hirten flohen.
 sy kamen in die stat vnd derkunten alle ding.
 vnd von den die do hetten den teuffel.
 vnd secht alle die stat ging aus gegen jhesus.
 vnd do sy in gesahen.
 sy baten in das er vberging von iren enden.
 und jhesus staige auf in ein schifflein vnd fur vber das mere.
 vnd kam in sein stat.
 vnd secht sy brachten im einen litsuchtigen ligent im bet.
 wann jhesus sach iren glauben.
 er sprach zu dem litsuchtigen.
 sun hab zuuersicht.
 dein sunde werden dir vergeben.
 vnd secht etliche von den schreibern sprachen vnter in.
 dirr spot.
 vnd do jhesus het gesehen iren gedancken.
 er sprach.
 waz gedenckt ir vbler ding in ewern hertzen.
 was ist leichter zesagen deine sund werden dir vergeben.
 oder zesagen ste auf vnd gee.
 wann das ir wisst das der sun der mayt hat gewalt die sunde zeuergeben auff der erde.
 do sprach er zu dem litsuchtigen.
 ste auf heb auf dein bett.
 vnd gee in dein haus.
 vnd er stunde auf.
 vnd ging in sein haus.
 wann die geselschafft sahens sy vorchten sich.
 vnd wunniglichten gott der do gab solichen gewalt den menschen.
 vnd do jhesus vber ging von dann.
 er sach einen man sitzen am zoll mit namen matheus.
 vnd er sprach zu ime.
 nachuolg mir.
 vnd er stun auf vnd nachuolgt im.
 vnd es wart gethan do jhesus ruet im haus.
 secht manig der offen sunder vnd sunderin kamen vnd ruten mit jhesus.
 vnd mit seinen iungern.
 vnd die phariseer sachens sy sprachen zu seinen iungern ewer maister worumb isst er mit den offen sundern vnd mit den sunderin.
 vnd jhesus hortz er sprach dem gesunden ist nit durft dez artzt.
 wann den siechen.
 wann geet vnd lernt was dings es ist.
 ich wil derbarmd.
 vnd nit opffer.
 wann ich kum nit zeruffen den rechten wann den sundern.
 do genachten fich zu im die iunger johannis sagent.
 worumb vassten wir vnd die phariseer emssiglich.
 wann deine iunger vassten nit.
 vnd jhesus sprach zu in.
 mugent denn die sun des breutgams geuassten die weil der breutigam ist mit in.
 wann die tag koment so der breutigam wirt genomen von in.
 vnd denn so vasstent sy.
 wann keiner leg das stuck des newen tuchs an daz alt gewant.
 wann es nymt sein sterck vom gewand.
 vnd der ri wirt erger.
 noch sy legen den newen wein in die alten va.
 in anderweyse die va werdent zerbrochen.
 vnd der wein wirt vergosen.
 vnd die va verderben.
 wann sy legen die newen wein in die newen va.
 vnd beyde werden sy entzamt behalten.
 do er redt zu in dise ding.
 secht ein furst genacht sich vnd anebette in sagent.
 o herre mein tochter ist nu dott.
 wann kum leg die hant auf sy vnd sy lebt.
 vnd jhesus stund auf vnd nachuolgt im.
 ob ich allein rur sein gewant ich werd behalten.
 vnd jhesus bekert sich.
 er sach sy vnd sprach.
 tochter hab zuuersicht.
 dein trewe hat dich gemacht behalten.
 vnd das weip wart gemacht gesunt zu der stunde.
 vnd do jhesus was kumen in das haus des fursten.
 vnd hett gesehen die swegler vnd die geselschafft wuffent er sprach schait euch wann die diern ist nit dot.
 wann sy schlefft.
 vnd sy spotten sein.
 vnd do die geselschafft was aus geworffen er ging ein.
 vnd hielt die hant vnd sprach.
 dierne stand auff.
 vnd die diern stund auf.
 vnd dise mere ging aus in alles daz lant.
 vnd jhesus vberging dann.
 zwen blinden volgten im ruffent vnd sagent.
 der sun dauids derbarm dich vnser.
 wann do er waz kumen in daz haus.
 die blinden genachten sich zu im.
 vnd jhesus sprach zu in.
 gelaubt ir das ich euch ditz mage gethun.
 sy sprachen zu im.
 o herr ia.
 do rurt er ir augen sagent.
 nach ewerm glauben werd euch gethan.
 vnd ire augen wurden auf gethan.
 vnd jhesus der trauet in sagent.
 secht das es iemant wisse.
 wann sy gingent auz sy vermerten in in allem dem lande.
 wann do sy warn aus gegangen secht sy brachten im ein man habent den stumen teuffel.
 vnd do er hett aus geworffen den teuffel der stum der redt.
 vnd die geselschafft wunderten sich sagent.
 wann alsust derschain nie in israhel.
 wann die phariseer sprachen.
 in dem fursten der teuffel wirft er auz die teuffel.
 vnd jhesus vmbging alle die stette vnd die castel.
 lerent in iren synagogen vnd prediget daz ewangelium des reichs.
 vnd gesunt alle vngesuntheit vnd allen siechtum.
 wann do er sach die geselschafft er debarmt sich ir.
 wann sy warn gemut vnd lagen als die schaffe nit habent den hirten.
 do sprach er zu seinen iungern.
 ernstlich michel ist daz schnite.
 wann der wercker ist lutzel.
 dorumb bit den herrn des schnites.
 daz er sende wercker an sein schnit.
 und er entzampt rieff seinen iungern.
 vnd gab in gewalt vber die vnreinen geist das sis aus wurffen.
 vnd gesunten alle vngesuntheit.
 vnd allen siechtum.
 wann ditz seint die namen der zwolffbotten.
 der erst symon der do ist geheissen petter vnd andereas sein bruder.
 jacob zebedei.
 johannes sein bruder.
 philippus vnd bartholomeus.
 thomas vnd matheus der offen sunder.
 jacob alphei vnd thadeus.
 symon chananeus.
 vnd iudas scharioth der in verriet.
 vnd gebot in sagent.
 in den weg der heiden get nit.
 vnd in die stette der samarithan kumt nit.
 wann noch ee geet zu den schaffen des haus jsrahel die do verdurben wann geet predigt sagent.
 wann daz reich der himel nachent.
 gesunt die siechen.
 derstet die dotten.
 gereinigt die misligen.
 werfft auz die teuffel.
 vergeben habt irs entpfangen.
 vergeben gebetz.
 nit wolt besitzen golt.
 vnd silber.
 noch muntz an eueren gurteln.
 noch taschen in dem weg noch zwen rock.
 noch schuch noch ruten.
 wann wirdig ist der wercker seins essens.
 wann in welcher stat oder castel ir ein geet.
 fragt wer wirdig sey in ir.
 vnd beleibt do vnz das ir draus geet.
 wann so ir ein geet in daz haus.
 so grusst es sagent.
 fride sey disem haus.
 vnd ernstlich ob das haus wirt wirdig.
 euer frid kumt auf es.
 wann ob es nit wirt wirdig.
 ewer frid kert wider zu euch.
 vnd ein ieglicher der euch nit enpfecht.
 noch ewer wort nichten hort.
 geet aus von dem haus vnd von der stat schut daz gestupp von ewern fussen in zu eim gezeuge.
 gewerlich sag ichs euch.
 vergiblicher wirt dem lande der sodomer vnd der gomorrer an dem tag des vrteils denn dirr stat secht ich sende euch.
 als die schaff in mitzt der wolff dorumb seyt witzig als die schlangen.
 vnd einualtig als die tauben.
 wann hut euch vor den leuten.
 wann sy antwurten euch in den retten.
 vnd geiseln euch in iren synagogen.
 vnd ir wert gefurt zu den kunigen vnd zu den richtern vmb mich.
 in zu eim gezeug vnd den leuten.
 wann so sy euch antwurten.
 nichten wolt gedencken in welcherweys oder was ir redt.
 wann zu der stund wirt euch gegeben was ir redt.
 wann ir seyt nit ir do redet.
 wann der geist ewers vatters der do redt in euch.
 wann der bruder antwurt den bruder zu dem tod.
 vnd der vatter den sun.
 vnd die sun stend auf wider die vetter.
 vnd quelent sy mit dem tode.
 vnd ir wert in ha allen leuten vmb meinem namen.
 wann der do volent vntz an das ende.
 der wirt hie behalten.
 vnd so sy euch jagent in dirr stat.
 so fliecht in ein andre.
 gewerlich sag ichs euch.
 ir vollent nit die stette der jsrahel.
 vntz das kumt der sun der meid.
 der iunger sey nit vber den meister.
 noch der knecht vber sein herren.
 es begnug dem iunger daz er sey als sein maister.
 vnd dem knecht als sein herr.
 ob sy den vatter des ingesindes ruffent beeltzebub.
 wie vil mer sein heimlichen.
 dorumbe nichten wolt ir sy furchten.
 wann nit ist so bedeckt das nit werd eroffent.
 noch so verborgen das nit werd zewissen.
 das ich euch sag in der vinster das sagt an dem liecht.
 vnd daz ir habt gehort mit den orn daz predigt auf dem dach.
 vnd nichten wolt sy furchten die do derschlagent den leib.
 wann die sele mugent sy nit derschlagen.
 wann noch mer furcht den der do die sele mag verliesen vnd den leibe in die angst.
 denn zwen sperling seint sy nit verkaufft vmb einen helbeling.
 vnd einer von in velt nit auf die erd on ewern vatter.
 wann auch die hare ewers haubts seint all gezalt.
 dorumb nichten wolt euch furchten.
 jr seyt besser denn maniger sperling.
 dorumb ein ieglicher der mein begicht vor den leuten.
 vnd ich begich sein vor meim vatter der in himeln ist.
 aber ein ieglicher der mein verlaugent vor den menschen vnd ich verlaugen sein vor dem vatter der do ist in den himeln.
 nichten wolt wennen das ich kum zelegen fride an die erde.
 ich kum nicht zelegen fride wann daz waffen.
 wann ich kum zeschaiden den menschen wider sein vatter.
 vnd die tochter wider die mutter.
 vnd die schnur wider die schwiger.
 vnd die heimlichen des menschen werdent sein feind.
 der merr lieb hat vatter oder mutter denn mich.
 der ist nit mein wirdig.
 vnd der do lieb hat den sun oder die tochter vber mich der ist nit mein wirdig.
 vnd der nit nimpt sein kreutze vnd mir nachuolgt.
 der ist mein nit wirdig.
 der sein sele vindet.
 der verleust sy.
 vnd der sein sele verleust vmb mich.
 der vindet sy.
 der euch enpfecht der enpfecht mich.
 vnd der mich enpfecht der enpfechte den der mich sant.
 der do enpfecht den weysagen in dem namen des weyssagen.
 der enphecht den lon des weyssagen.
 vnd der do enphecht den gerechten in dem namen der gerechten.
 der enphecht den lon des gerechten vnd ein ieglicher der do gibt ein trunck ein kelche kaltz wassers eim von disen mynsten allein in dem namen des iunger.
 gewerlich sag ichs euch er verleust nit seinen lone.
 und es wart getan do jhesus hett volendet zegebieten seinen xij iungern.
 er vber ging dann das er lernt vnd predigt in iren stetten wann do johannes hette gehort in den banden die werck cristus.
 er sant zwen von seinen iungern.
 er sprach zu in.
 bistus der do ist kunfftig oder baiten wir eins andern.
 vnd jhesus antwurt er sprach zu in.
 geet derkunt johannes die dinge die ir habt gesehen vnd gehort.
 die blinden sehen.
 die lamen gend.
 vnd die mussligen werden gereiniget.
 die tauben hornd.
 die dotten derstend.
 die armen werden gepredigt.
 vnd er ist selig der nit wirt betrubt an mir.
 wann do sy waren hin gegangen.
 jhesus begunde czesagen zu der geselschaffte von johannes.
 was gingt ir aus in die wuste zesehen.
 ein ror bewegt von dem winde.
 wann was gingt ir aus zesehen.
 ein man geuasst mit lindem gewand secht die do seint geuasst mit lindem gewande in den heusern der kunig seint sy.
 wann waz gingt ir aus zesehen.
 ein weysagen.
 joch ich sage euch.
 vnd er ist mer denn ein weyssag.
 wann dirr ist von dem geschriben ist.
 sich ich send meinen engel vor deim antlutz.
 vnd der do vor beraiten deinen weg vor dir.
 gewerlich sag ichs euch.
 vnter den geborn der weyb derstund nie mer denn johannes der tauffer.
 wann der der mynner ist in dem reich des himel der ist mer denn er.
 wann von den tagen johannis des teuffers vntz nu das reich der himel leidet crafte.
 vnd die gewaltigen begreiffent es.
 wann alle die ee vnd die weyssagen vntz an johannes die weyssagten.
 vnd ob ir in wolt enphachen.
 er selb ist helias der do ist kunftig.
 der orn hab zehoren der hor.
 wenn wem ma ich gleich ditz geschlecht.
 es ist gleich den kinden die do sitzen an dem marckte.
 die do ruffen iren entzamt geleichen sagent.
 wir sungen euch vnd ir ensprungt nit.
 wir clagten vnd ir enwaint nit.
 wann johannes der tauffer kam nit essent noch trinckent.
 vnd sy sagent er hat den teuffel.
 der sun der maid kam essent vnd trinckent.
 vnd sy sagent secht ein man fra vnd trincker des weins freunt der offen sunder vnd der sunder.
 vnd die weysheit ist gerechthafftigt von iren sunen.
 do begund jhesus zeitwissen den stetten in den manig seiner krafft warn getan.
 das sy nit hetten gemacht bu.
 we dir corosaim.
 we dir bethsaida.
 wann ob in tyri vnd in sydoni warn getan die kreffte die do seint getan in euch.
 villeicht sy hetten gemacht bu in herin vnd in aschen.
 idoch sag ichs euch.
 vergiblicher wirt tyri vnd sydon an dem tag zu dem vrteil denn euch.
 vnd du capharnaum.
 derhochstu dich denn vntz an den himel.
 du steigst ab vntz an die helle.
 wann ob in sodomis wern gethan die kreffte die do seint gethan in dir.
 villeicht sy wern bliben vntz an disen tag.
 idoch sag ichs dir.
 daz vergiblicher wirt dem lande der sodomer an dem tag zu dem vrteil denn dir.
 in dem zeyt jhesus antwurt vnd sprache.
 o herr vatter des himels vnd der erde ich begich dir.
 das du hast verborgen dise ding vor den weysen vnd vor den witzigen.
 vnd hast sy deroffent den lutzeln.
 also vatter wann.
 alsust was es geuellich vor dir.
 alle ding seint mir geantwurt von meinem vatter.
 vnd keiner derkennt den sun nur der vatter.
 noch den vatter wer derkennt in nur der sun.
 vnd dem es der sun wil deroffen.
 kumt alle zu mir ir do arbeit vnd seyt geladen.
 vnd ich widermache euch.
 nemt auf euch mein ioch.
 vnd lernt von mir wann ich bin senfft vnd demutigs hertzen.
 vnd ir vindet rue ewern selen.
 wann mein ioch ist senft.
 vnd mein burde ist leichte.
 in dem zeit jhesus ging an dem samsstag durch die sate.
 wann sein iunger hungert sy begunden zereiben die eher vnd zeessen.
 wann die phariseer die sahens.
 sy sprachen zu im.
 sich dein iunger tund.
 das in nit gezimt zu thun des samsstags.
 vnd er sprach zu in.
 lasst ir nit was dauid tet do in hungert vnd die mit im warn.
 jn welcherweys er einging in daz haus gotz.
 vnd asse die brot der furlegunge.
 die im nit gezamen zeessen noch den die mit im warn.
 nur allein den pfaffen.
 oder lasst ir nit in der ee.
 das die pfaffen des samsstags entzeubernt den samsstage in dem tempel.
 vnd seint on schulde.
 wann ich sag euch.
 das dirr ist mer denn der tempel.
 wann ob ir west was dings ist ich wil derbarmde vnd nit das opffer.
 ir hett nit verdampt die vnschuldigen.
 wann der sun der maid ist ioch herr des samsstags.
 vnd do er was vbergangen dann.
 er kam in iren synagogen.
 vnd sechte do was ein man habent ein durre hant.
 vnd sy fragten in sagent.
 ob es gezem zegesunten des samsstages.
 das sy in besagten.
 wann er sprach zu in.
 welch man ist von euch der do hat ein schaff.
 vnd ob es vellt in die grub des samsstags.
 helt ers denn nit vnd erhebez.
 wie vilmer der mensch ist besser denn das schaff.
 alsust es gezimpt wol des samsstags zetun.
 do sprach er zu dem menschen.
 streck dein hant.
 vnd er strackt sy.
 vnd sy wart im geschickt in gesuntheit als auch die ander.
 wann die phariseer giengen aus.
 sy machten rat wider in.
 jn welcherweys sy in verluren.
 wann jhesus west es er schied sich dann.
 vnd manig nachuolgten im.
 vnd er gesundet sy alle.
 vnd er gebot in.
 das sy in nit machten offen.
 das derfullt wurd daz gesait ist durch ysaias den weyssagen sagent.
 sich mein kint das ich hab derwelte.
 mein lieber in dem entzamt wol geuiel meiner sele.
 ich setze mein geist auf in.
 vnd er derkundet den leuten das vrteile.
 er kriegt nit noch enrufft.
 noch keiner hort sein stym in den gassen.
 daz geuackelt ror zerbricht er nit.
 vnd den riechenden flachs verlescht er nit.
 vntz daz er auz gewirft das vrteil zu der vberwindung.
 vnd die leut versehent sich an sein namen.
 do wart im bracht ein man stumm vnd blint habent den teuffel.
 vnd er gesunt in also daz er redt vnd gesach.
 vnd alle die geselschafft wunderten sich.
 vnd sprachen.
 ist dirr denn nit der sun dauids.
 wann die phariseer hortens sy sprachen.
 dirr wirfft nit aus die teuffel.
 nur in belzebub dem fursten der teuffel.
 wann jhesus west ir gedancken er sprach zu in.
 ein ieglich reich geteilt wider sich wirt verwust.
 vnd ein ieglich haus oder stat getailt wider sich bestet nit.
 vnd ob sathanas aus wirfft sathanam er ist getailt wider sich.
 dorumb in welcherweys bestet sein reich.
 vnd oh ich in beltzebub auz wirff die teuffel.
 ewer sune in wem werffent sies auz.
 dorumb werdent sy ewer vrteiler.
 wann ob ich in dem geist gotz auz wirff die teuffel. 
 dorumb das reich gotz furkumt oder furbringt auf euch.
 oder in welcherweys mag iemant eingen in das haus des starcken vnd berauben sein va.
 neur er binde zu dem ersten den starcken.
 vnd denn beraubt er im sein haus.
 der nit ist mit mir der ist wider mich.
 vnd der nit sament mit mir der zerstreut.
 dorumb sag ichs euch.
 ein ieglich sund vnd spot wird vergeben den leuten.
 wann der geist des spottes wirt nit vergeben.
 vnd der do spricht das wort wider den sun der maid.
 das wirt im vergeben.
 wann der do spricht wider den heiligen gaist das wirt im nit vergeben.
 noch in dirr werlt.
 noch in der kunfftigen.
 oder macht den baum gut vnd sein wucher gut.
 oder macht den baum boe.
 vnd sein wucher bosse.
 ernstiich der baum wirt derkant.
 von dem wucher.
 geschlecht der vippern in welcherweys mugt ir gereden daz gut so ir seyt vbel.
 wann vor der begnugsam des hertzen.
 redt der mund.
 der gut mensch von dem gutten schatz furbringt er daz gut.
 vnd der vbel mensch von dem vbeln schatz furbringt er das vbel.
 wann ich sag euch.
 daz ein ieglich mussigs wort das die leut redent.
 sy gebent rede von im an dem tag des vrteils.
 wann von deinen worten wirstu gerechthaftiget.
 vnd von deinen worten wirstu verdampte.
 do antwurten im etliche von den schreibern vnd von den phariseern sagent.
 maister.
 wir wellen sehen ein zaichen von dir.
 er antwurt vnd sprach zu in geschlecht vbels vnd eebrechigs daz sucht ein zaichen.
 vnd zaichen wirt im nit gegeben nur das zaichen jonas des weyssagen.
 wann als jonas was in dem bauch des waluisch iij tag und iij nacht.
 also wirt der sun der meyd in dem hertzen der erde iij tag vnd iij nacht.
 die man von niniue stend auf in dem vrteil mit disem geschlecht vnd verdampnent es.
 wann sy machten bu in der predige jonas vnd secht dirr ist mer denn jonas.
 die kunigin von osten stet auf in dem vrteil mit disem geschlechte vnd verdampt sy.
 wann sy kumt von den enden der erde zehoren die weysheit salmons.
 vnd secht dirr ist mer denn salmon.
 wann so der vnrein geist aus geet von dem menschen er geet durch die durren stet.
 suchent rue vnd er vint ir nit.
 denn spricht er.
 ich kere wider in mein haue von dem ich aus gieng.
 vnd so er kumt er vindet es lere gereinigt mit besmen vnd geziert.
 denn geet er vnd nympt mit im vij ander geist erger denn sich.
 vnd eingende entwelnt sy do.
 vnd die iungsten ding des menschen.
 werdent erger denn die ersten.
 also geschicht auch disem vbeln geschlechte.
 noch do er redt zu der geselschafft.
 secht sein mutter vnd sein bruder stunden auswendig.
 suchent zereden mit im.
 wann einer sprach zu im.
 sich dein mutter vnd dein bruder stend auswendig.
 vnd suchent dich.
 vnd er antwurt dem sagenden im vnd sprach.
 welchs ist mein mutter.
 vnd welchs seint mein bruder.
 er strackt die hend an sein iunger vnd sprach.
 secht mein mutter und mein bruder.
 wann ein iegicher der do tut den willen meins vatters.
 der in dem himel ist.
 erselb ist mein bruder vnd mein swester vnd mutter.
 in dem tag jhesus ging aus von dem haus er sa bey dem mere.
 vnd manig geselschaft samten sich zu im.
 also das er aufstaig in ein schifflein vnd sasse.
 vnd alle die geselschaft stunden bey dem gestat.
 vnd er redt manige ding zu in in gleichsam sagent.
 secht er ging aus der do sehet zeseen seinen samen.
 vnd do er seet etlich die vielen bey dem weg.
 vnd die vogel kamen vnd assen sy.
 wann die andern vieln in daz stainig do sy nit hetten vil erde.
 vnd zehant wurden sy geborn wann sy hetten nit die tieff der erden.
 wann do der sunn wart geborn sy derhitzten.
 wann sy hetten nit die wurtzeln vnd dorten.
 wann die andern vieln vnder die dorner.
 vnd die dorn wuchsen vnd dersteckten sy.
 wann die andern vieln in die guten erden.
 vnd gaben wucher.
 den ein c valt.
 den ein lx valt.
 den ein xxx valt.
 der orn habe zehoren der hor.
 vnd die iunger genachten sich sy sprachen zu im.
 worumb redestu mit in in gleichsam.
 er antwurt vnd sprach zu in.
 wann euch ist geben zeerkennen die taugen des reichs der himel.
 wann in ist sy nit gegeben.
 wann der do hat dem wirt gegeben vnd in begnugt.
 wann der do nichten hat.
 joch das er hat das wirt genumen von im.
 dorumb rede ich mit in in geichsam.
 daz die gesehenden nit ensehen.
 vnd die horenden nit horn noch vernemment.
 daz in in werde derfullt die weyssagung ysaias sagent.
 ir hort mit gehord vnd vernemt nit.
 vnd sehent secht ir vnd secht nit.
 wann das hertz ditz volcks ist derfaistet vnd horten schwerlich mit den orn.
 vnd beschlussen ire augen.
 das sy etwenn icht sehen mit den augen vnd hornt mit den orn.
 vnd vernement mit dem hertzen.
 vnd werdent sy bekert vnd ich gesunt sy.
 wann selig seint ewre augen wann sy sehen.
 vnd ewre orn wann sy hornt ernstlich gewerlich sage ichs euch.
 daz manig weyssagen vnd gerechten begerten zesehen die dinge die ir secht vnd sahen ir nit.
 vnd zehoren die ding die ir hort vnd horten ir nit.
 wann ir hort die gleichsam des seenden.
 ein ieglicher der do hort das wort des reichs vnd es nit vernympt.
 der vbel kumt vnd zuckt daz do ist geseet in seim hertzen.
 dirr ist der do ist geseet bey dem weg.
 wann der do ist geseet auff daz steinige.
 dirr ist der do hort das wort.
 vnd es zehant entphecht mit freuden.
 wann er hat nit die wurtzeln in im.
 wann er ist vnstet.
 wann so das durechten vnd die iagung wirt gemacht.
 zehant wirt er betrubt vmb das wort.
 wann der do ist geseet vnder die dorn.
 dirr ist der do hort das wort gotz.
 vnd die sorge dirr werlt vnd die trugheit der reichtum dersteckt das wort.
 vnd wirt gemacht on wucher wann der do ist geseet in die guten erde.
 dirr ist der do hort daz wort vnd es vornympt vnd bringt wucher.
 vnd macht ernstlich den ein.
 c.
 valt.
 wann den andern lx valt.
 wann den einen xxx valt.
 ein ander geleichsam furlegt er in sagent.
 daz reich der himel ist gleich eim man der do seet guten samen an sein acker.
 wann do die leut schlieffen.
 sein feint der kam vnd vberseet den milben in mitzt des waitzen.
 vnd er ging hin.
 wann do das krut was gewachsen vnd hett gemacht wucher.
 do erschinen auch die milben.
 wann die knecht des vatters des in gesindes genachten sich.
 sy sprachen zu ime.
 o herr seestu nit guten samen an dein acker.
 dorumb wo von hat er die milbe.
 vnd er sprach zu in.
 der man feint hat ditz gethan.
 wann die knecht sprachen zu im.
 wiltu wir gen vnd lesen sy aus.
 vnd er sprach.
 nein.
 villeicht so ir ausleset den milben ir auswurtzelt auch den waitzen.
 entzamte mit in lat ietweders wachsen vntz zu dem schnite.
 vnd in dem zeyte des schnittes ich sag zu den schnittern.
 zum ersten lesst aus die milben.
 vnd bindet sy zu burdelein sy zu verbrennen.
 wann den waitzen sament in meinen kasten.
 ein ander geleichsam furlegt er in sagent das reich der himel ist gleich eim korn des senfs.
 das der man nympt vnd seet es an seinen acker.
 ernstlich es ist daz mynst vnter allem samen.
 wann so es gewechst es wirt mer denn alle die kole.
 vnd wirt ein baum also das die vogel des himels kument vnd wonnent auf seinen essten.
 ein ander gleichsam redt er zu in sagent.
 das reich der himel ist gleich dem hefel.
 den das weyp nympt vnd in verbirgt vnter drey ma melbs.
 bis das es alles wirt derhaben.
 alle dise ding redt jhesus zu der geselschaft in gleichsam.
 vnd on gleichsam redt er nit mit in.
 das derfullt wurd das gesait ist durch den weyssagen sagent.
 ich thun auf meinen mund in gleichsam.
 vnd derkunde die verborgen ding sint der schickung der werlt.
 do er hett gelassen die geselschafft er kam in das haus.
 vnd sein iungern genachten sich zu im sagent.
 vnterschaide vns die gleichsam des waitzen vnd des milben des achers.
 er antwurt vnd sprach.
 der do seet den guten samen.
 das ist der sun der maid.
 wann der acker das ist dise werlt.
 wann der gute same.
 daz seint die sune des reichs.
 wann der milbe das seint die schalckhafftigen sun wann der feint der sy vberseet.
 das ist der teuffel.
 wann das schnitte daz ist die volendung der werlt wann die schnitter daz seint die engel.
 dorumb als die melben werdent gesament vnd werdent verbrennt in dem feuer.
 also wirt es in der volendung der werlt.
 der sun der meid sent seine engel.
 vnd sy lesen alle trubsal von seim reich.
 vnd alle die do thunt die vnganckheit.
 vnd legent sy in den aitofen des feurs.
 do wirt wainen vnd grisgramung der zend.
 denn erleuchten die gerechten als der sunne in dem reiche irs vatters.
 der orn hab zehoren der hor das reich der himel ist gleich dem schatz verborgen in dem acker.
 wann so in der mensch vindt er verbirgt in.
 vnd er geet vor freuden vnd verkauft alle ding die er hat.
 vnd kauft den acker.
 aber das reich der himel ist gleich eim kauffman.
 der do sucht die guten mergrisel.
 wann do er hett funden ein teures mergrieslin.
 er ging vnd vorkaufft alle ding die er hett vnd kaufft es.
 aber daz reich der himel ist gleich dem netz gelegt in das mere.
 vnd dorynn gesament von allem geschlecht der visch.
 wann do es was vol sy zugen es aus vnd sassen bey dem gestat.
 vnd die guten derwelten sy in ire va.
 wann die bosen worffen sy aus.
 also wirt es in der volendung der werlt.
 die engel gent aus.
 vnd schaident die vbeln von mitzt der gerechten.
 vnd legent sy in den aitoffen des feuers.
 do wirt wainen vnd grysgramung der zende.
 vernamt ir alle dise ding.
 sy sprachen zu im ja.
 er sprach zu in.
 dorumb ein ieglicher schreiber gelerter in dem reich der himel ist geleich eim man vatter des ingesindes.
 der do furbringt von seim schatz die neuwen ding vnd die alten.
 vnd es wart gethan do jhesus hett volent die geleichsam.
 er vbergieng dann.
 vnd kam in sein vatter lant er lert sy in iren synagogen.
 also daz sy sich wunderten vnd sprachen.
 wo von ist disem weysheit vnd kreffte.
 ist dirr denn nit der sun des smides.
 sein mutter ist sy denn nit gehaisen maria vnd sein bruder jacob vnd joseph.
 vnd symon vnd in das.
 vnd sein schwestern seint sy denn nit all mit vns.
 dorumb wo von seint disem alle dise ding.
 vnd sy wurden geergert an im.
 wann jhesus sprach zu in.
 der weyssag ist nit on ere nuer in seim vatterlant.
 vnd in seim haus.
 vnd dorumb tet er nit manige kreffte.
 vmb iren vngelauben.
 in dem zeyt herodes furst des vierden tails hort das mer von jhesus.
 vn sprach zu sein kinden.
 dirr ist johannes der tauffer.
 er ist erstanden von den dotten.
 vnd dorumb werckent die kreffte in im.
 wann herodes hielt johannes vnd bant in.
 vnd legt in in den karcker vmb herodiaden daz weip seins bruders.
 wann johannes sprach zu im.
 sy gezint dir nit zehaben vnd er wolt in derschlahen er vorcht das volck.
 wann sy hetten in als ein weyssagen.
 wann an dem geburtlichen tag herodes.
 die tochter herodiadis sprang in mitzt.
 vnd es geuiel herodes.
 do von gelobt er ir mit aiden zegeben.
 was dings sy eisch von im.
 vnd sy was vor gemant von ir mutter sy sprach gib mir auf einer schusseln.
 daz haubt johannis des tauffers.
 vnd der kunig wart betreubt.
 wann umb das geschworen rechte vnd vmb die die do entzamt sassen gebot er irs zegeben.
 vnd sant vnd enthaubt johannes in dem kercker.
 vnd sein haubt wart bracht auf einer schusseln.
 vnd wart gegeben der diern.
 vnd sy bracht es ir mutter.
 vnd sein iungern genachten sich sy namen sein leip vnd begruben in.
 sy kamen vnd derkunten es jhesus.
 do es jhesus hett gehort er schied sich dann in einem schifflein.
 ein halb in ein wuste stat.
 vnd do es die geselschafft gehort sy nachuolgten im zefussen von den stetten.
 vnd er ging aus er sach ein michel geselschafft.
 vnd er derbarmt sich ir.
 vnd gesunt ir siechen.
 wann do der abent wart gemacht.
 sein iunger genachten sich zu im sagent.
 dise stat ist wust.
 vnd die stund vberget ietzunt ia die geselschaft.
 das sy gen in die castell vnd kauffen in ze essen.
 wann jhesus sprach zu in.
 sy habent nit durfft zegen.
 ir gebt in zeessen.
 sy antwurten im.
 wir haben hie nit denn v brot vnd zwen fysch.
 er sprach zu in.
 bringt mirs her vnd do er het gebotten der geselschafft zesitzen auf daz hewe.
 er nam die v brot vnd die zwen visch.
 er sach auf in den himel er gesegent die brot vnd brachs.
 vnd gabs sein iungern wann die iunger gabens der geselschafft.
 vnd sy assen all.
 vnd wurden gesat.
 vnd sy huben auff die beleibunge xij korb vol der brechunge.
 wann die zal der essenden waz v m der man.
 on die weyb vnd die lutzeln.
 ynd zehant gebot jhesus sein iungern auf zesteigen in ein schifflein.
 vnd vor im zegen vber das mere bis das er gelie die geselschafft.
 vnd do er hett gelassen die geselschaffte.
 er staig auf allein bettent an dem berg.
 wann do der abent wart gemacht er was allein do wann das schifflein wart geworffen von den vnden in mitzt des meres.
 wann der wint der was in widerwertig.
 wann vmb die vierden wach der nacht.
 er kam zu in gend auff dem mere.
 sy wurden betrubt sagent.
 wann es ist ein trugni.
 vnd rieffen vor vorchten.
 vnd zehant jhesus redt zu ine sagent.
 habt zuuersicht.
 jch bins.
 nichten wolt euch furchten.
 wann peter antwurt er sprach.
 o herr ob dus bist so gebeut mir zekumen zu dir auf den wassern vnd er sprach.
 kum.
 vnd peter steig ab von dem schifflein er ging auff den wassern daz er kem zu jhesus wann do er sach ein starcken winde er vorcht sich.
 vnd do er begund zesincken.
 er rief sagent.
 o herr mach mich behalten.
 vnd zehant jhesus strackt die hant vnd begreiff in.
 vnd sprach zu im.
 lutzels glauben worumb hastu gezweifelt.
 vnd do er was auf gestigen in das schifflein.
 der wint hort auf.
 wann die do warn in dem schifflein.
 die kament vnd anbetent in sagent.
 gewerlich du bist der sun gotz.
 vnd do sy warn vber gefarn vber das mere.
 sy kamen in das lant der genesar.
 vnd do in hetten derkant die man der stat.
 sy santen in alle die gegent.
 vnd brachten im alle die do hetten das vbel.
 vnd baten in das sy alsuil berurten den saum seins gewands.
 vnd alle die in rurten.
 die wurden gemacht gesunt.
 do genachten sich zu im die schreiber vnd die phariseer von jherusalem sagent.
 worumb vbergend dein iunger die sitten der alten sagent wann sy twahent nit ir hende so sy essent das brot wann er selb antwurt.
 er sprach zu in.
 vnd ir worumb vberget ir daz gebot gotz vmb euern sitten.
 wann gott der sprach.
 ere vatter vnd mutter.
 vnd der der do flucht dem vatter oder der mutter.
 der sterb des todes wann ir sprecht.
 ein ieglicher der do spricht zu seim vatter oder zu seiner mutter.
 was gab ist von mir die nutzt dir.
 vnd er eret nit sein vatter vnd sein mutter.
 vnd ir habt gemacht vppig das gebot gotz vmb ewern siten.
 trugner.
 wol hat geweyssagt von euch ysaias sagent.
 ditz volck eret mich mit den lespen.
 wann ir hertz ist ferr von mir wann on lon dienent sy mir sy lernt die lere vnd die gebot der man.
 vnd er entzamt rieff zu sich der geselschafft.
 er sprach zu in.
 hort vnd vernemt.
 daz zu dem munde einget daz entzeubert den menschen nit.
 wann das zu dem munde ausget das entzeubert den menschen.
 do genachten sich sein iunger sy sprachen zu im.
 wi daz die phariseer haben gehort ditz wort vnd seind betrubt.
 er antwurt vnd sprach.
 ein ieglich pflantzunge die mein himlischer vatter nit hat gepflantzt die wirt ausgewurtzelt.
 lasst sy.
 sy seint blint vnd laiter der blinden.
 wann ob der blind gibt gelait dem blinden.
 baide vallent sy in die grube wann petter antwurt.
 er sprach zu im.
 vnterschaid vns dise gleichsam.
 vnd er sprach.
 vnd ir seyt noch on vernunfft.
 vernemt ir nit.
 das allles das zu dem munde einget das get in den bauch vnd wirt gelassen in schaidung.
 wann die zum mund ausgeend die gend aus von dem hertzen.
 vnd die entzeubernt den menschen.
 wann von dem herzen gend aus vbel gedancken.
 manschlacht.
 ebrechung.
 gemein vnkeuschung.
 diepheit.
 falsch gezeug.
 vnd spot.
 ditz seint die ding die do entzeubern den menschen.
 wann zeessen mit vngetwagen henden enzeubert nit den menschen.
 vnd jhesus ging auz dann.
 er schied sich in die tail zu tyri vnd sydo.
 vnd secht ein weip chananeerin ging auz von iren enden.
 sy rieff zu im sagent.
 o herr der sun dauids erbarm dich mein.
 mein tochter wirt vbel gemut von dem teuffel.
 er antwurt ir nit ein wort.
 sein iungern genachten sich.
 vnd baten in sagent.
 la sy.
 wann sy rufft vns nach.
 wann er antwurt er sprach.
 ich bin nit gesant.
 nuer zu den schaffen des haus jsrahels die do verdurben.
 vnd sy kam.
 vnd anbett in sagent o herr hilff mir.
 er antwurt vnd sprach.
 es ist nit gut zenemen daz brot der sune.
 vnd zegeben den hunden.
 vnd sy sprach.
 o herr ia.
 wann ioch die welffel essent von den brosmen die do vallent von dem tisch ir herrn.
 do antwurt jhesus.
 er sprach zu ir.
 o weip michel ist dein glaube.
 dir geschehe als du wild.
 vnd ir tochter wart gesunt zu der stunt.
 vnd do jhesus vber ging dann.
 er kam bey dem mere galile.
 er steig auf den berg er sa do.
 vnd manig geselschaffte genachten sich zu ime.
 habent mit in stumen.
 blinden.
 lamen.
 krancken vnd manig ander.
 vnd wurffen sy zu seinen fussen.
 vnd er gesunt sy.
 also das die geselschafft wunderten secht die stumen redent.
 die lamen gend.
 die blinden gesehent.
 vnd michelichten gott der jsrahel.
 wann jhesus entzamt rieff seinen iungern er sprache.
 mich derbarmt der schare.
 wann sy vollendent ietzunt mit mir drey tag.
 vnd habent nit das sy essen.
 vnd ich wil sy nit lassen vassten.
 daz sy icht gebresten an dem weg vnd sein iunger sprachen zu im.
 dorumb wo von seint vns alsuil brot in der wuste.
 das wir gesatten als michel geselschafft.
 vnd jhesus sprach zu in.
 wie vil brot habt ir.
 vnd sy sprachen.
 sieben vnd ein lutzel visch.
 vnd er gebot der geschelschafft.
 das sy sessen auf die erde.
 vnd er nam die vij brot vnd die visch.
 vnd macht genad er brachs vnd gabs sein iungern.
 vnd die iunger gabens dem volck.
 vnd sy assen alle vnd wurden gesatt.
 vnd sy huben auff vij korb vol.
 das do was vber beliben von den brechungen.
 wann der die do hetten gegessen warn iiijm der man.
 on die lutzeln vnd die weiber.
 vnd do er hett gelassen die geselschafft er staig auf in ein schiflein.
 vnd kam in die enden magedon.
 do genachten sich zu im die phariseer vnd die verleiter sy versuchten in.
 vnd baten in daz er in zaigt ein zaichen vom himel.
 er antwurt.
 vnd sprach zu in.
 so der abent wirt gemacht ir sprecht es wirt haiter.
 wann der himel der ist rote vnd an dem morgen.
 heut wirt gemacht hagel vngewiter.
 wann der himel rotte truriglich.
 denn der kennt ir zevrteilen das antlutz des himels.
 wann die zaichen der zeyt mugt ir nit gewissen.
 geschlecht vbels vnd eebrechigs sucht ein zaichen.
 vnd daz zeichen wirt in nit gegeben nuer das zaichen jonas des weyssagen.
 er lie sy vnd gieng.
 vnd do sein iungern warn kumen vber das mere.
 sy hetten vergessen zenemen brot.
 er sprach zu in.
 secht vnd hut euch vor dem heffel der phariseer vnd der verlaiter.
 vnd sy gedachten vnter in sagent.
 das wir nit namen brot.
 wann jhesus west es.
 er sprach zu in.
 lutzeler trew waz gedenckt ir vnter euch.
 das ir nit habt brot.
 vnd wie vil korb hubt ir auf.
 vnd wie vil korbe hubt ir auf.
 worumbe vernemt ir nit wann ich sait euch nit von dem brot.
 wann hut euch vor dem hefel der phariseer vnd der verlaiter.
 do vernamen sy das er in nit hett gesait sich zu huten vor dem hefel des brotz.
 wann vor der lere der phariseer vnd der verlaiter.
 wann jhesus kam in die tail des keyserthumbs philipps.
 vnd er fragt seine iunger sagent.
 wen sagent die leut zesein den sun der meid.
 vnd sy sprachen.
 die einen johannes den tauffer.
 wann die andern helias.
 wann die andern jeremias.
 oder einer von den weyssagen.
 jhesus sprach zu in.
 wann wen sagt ir mich zesein.
 symon petter antwurt er sprach zu ime.
 du bist crist der sun gotz des lebentigen.
 wann jhesus antwurt er sprach zu im.
 selig bistu symon bariona.
 wann flaisch vnd blut hat dirs nit deroffent.
 wann mein vatter der in den himeln ist.
 vnd ich sag dir.
 das du bist petter vnd auf disen stain bawe ich mein kirchen.
 vnd die thor der helle mugent nit wider sy vnd ich gib dir die schlussel des reichs der himel.
 vnd was dinges du bindest auf der erde daz wirt auch gebunden in den himeln.
 vnd was dinges du entbidest auf der erde daz wirt ioch entbonden in den himeln.
 do gebot jhesus sein iungern das sy niemant sagten.
 das erselb wer jhesus cristus.
 von des hin begunde jhesus zezaigen sein iungern.
 das ime gezem zegen zu jherusalem.
 vnd manige ding zerleiden von den alten vnd von den schreibern vnd von den fursten der pfaffen.
 vnd werden derschlagen vnd zersten am dritten tage.
 petter nam in.
 vnd begunde in zeberespen sagent.
 o herr ditz sei von dir.
 ditz geschicht dir nit.
 er bekert sich vnd sprach zu petter.
 ge nach mir widerwertiger du bist mir ein trubsal.
 wann du derkennst nit die ding die do seint gotz.
 wann die ding die do seint der leute.
 do sprach jhesus zu seinen iungern.
 wer nach mir wil kumen der verlaugen sein selbs.
 vnd nem sein kreutz vnd nachuolg mir.
 wann der sein sele wol machen behalten.
 der verlie sy.
 wann der sein sel verleust vmb mich.
 der vindet sy.
 wann was nutzt dem menschen ob er gewunne alle dise werlt.
 wann leyt er verwustung seiner sele.
 oder waz wechsels gibt der mensch vmb sei sele.
 wann der sun der maid ist kunfftig in die wunniclich seins vatters mit seinen engeln.
 vnd denn gibt er eim ieglichen nach seinen wercken.
 gewerlich sag ichs euch.
 daz etlich seint von den hiestenden die nichten bekorn den dott.
 bi das sy gesehent den sun der meide kumen in sein reich.
 und nach vj tagen ihesus nam pettern vnd jacoben vnd iohannes sein bruder.
 vnd furt sy einhalb auf ein hohen berg.
 vnd wart verwandelt vor in.
 vnd sein antlutz leucht als der sunn.
 wann seine gewand wurden gemacht wey als der schnee.
 vnd secht moyses vnd helias.
 derschinnen redent mit im.
 wann petter antwurt.
 er sprach zu ihesus.
 o herre.
 gut ist vns zesein hie.
 ob du wilt wir machen hie drey tabernackel.
 dir ein.
 moyses ein.
 vnd helias ein.
 noch do er redt.
 secht ein weys wolcken beschettigt sy.
 vnd secht ein stym von dem wolcken sagent.
 dirr ist mein lieber sun in dem ich mir entzamt wol geuiel in selb hort.
 vnd die iunger hortens sy vieln nyder auf ir antlutz.
 vnd vorchten sich hart.
 vnd ihesus genacht sich vnd rurt sy.
 vnd sprach zu in.
 stet auf vnd nicht enwelt euch furchten.
 wann sy huben auf ire augen.
 sy sahen nieman.
 nuer ihesus allein.
 vnd do sy abstigen von dem berg.
 jhesus gebot in sagent.
 niemant saget die gesichte vntz das der sun der maide derstet von den dotten.
 vnd die iunger fragten in sagent.
 denn was sagent die schreiber daz helias zum ersten gezimt zekumen.
 er antwurt vnd sprach zu in.
 ernstlich helias ist kunfftig.
 vnd wider ordent alle ding.
 wann ich sag euch.
 das helias ietzunt ist kumen.
 vnd sy derkantent sein nit.
 wann sy teten an im welche ding sy wolten.
 also ist auch der sun der meide zeerleiden von ine.
 do vernamen sein iungern das er in hett gesait von johannes dem tauffer.
 vnd do er was kumen zu der geselschafft.
 ein man genacht sich zu im mit geualten knyen fur in sagent.
 o herre derbarm dich meins suns wann er ist menig.
 vnd der leidet das vbel.
 wann dick vellt er in das feur.
 vnd offt in das wasser.
 vnd ich bracht in deinen iungern.
 vnd sy mochten in nit gesunden.
 wann ihesus antwurt er sprach.
 o vnglaubigs geschlecht vnd verkertz.
 wie lang bin ich mit euch vntz wie lang leid ich euch.
 bringt in her zu mir.
 vnd ihesus berespt in.
 vnd der teuffel gieng auz von im.
 vnd daz kind wart gesunt zu der stunde.
 do genachten sich die iunger zu ihesus tugentlich vnd sprachen zu im worumb mocht wir in nit ausgewerffen.
 ihesus sprach zu in.
 vmb ewern vnglauben.
 gewerlich ernstlich sag ichs euch.
 hett ir glauben als ein korn des senffs.
 vnd sprecht ir zu disem berg vber gee hin vnd er vbergieng.
 vnd nichten wurd euch vnmuglich.
 wann ditz geschlecht wirt nit ausgeworffen.
 neur durch die vasten vnd durch das gebet.
 wann do sy wandelten in galilea.
 ihesus sprach zu in.
 der sun der maid ist zeantwurten in die hende der man.
 vnd sy derschlagen in.
 vnd er derstet an dem triten tage.
 vnd sy wurden hart betrubt.
 vnd do sy waren kumen zu capharnaum.
 die do namen den zol die genachten sich zu petter.
 vnd sprachen zu im.
 ewer maister.
 gibt er nit den zoll.
 er sprach.
 ja.
 vnd do er was kumen in das haus.
 ihesus furkam in sagent.
 symon waz ist dir gesehen.
 die kunig der erde von wem nemen sy den zins oder den zoll.
 von iren sunen oder von den fremden.
 vnd er sprach.
 von den fremden.
 ihesus sprach zu im.
 dorumb so seint die sun frey.
 wann das wir sy icht betruben.
 gee zu dem mere vnd lege den angel.
 vnd den visch der zum ersten aufsteigt den nym.
 vnd so du hast auf getan sein mund du vindest ein pfennig.
 den nym vnd gib in fur mich vnd fur dich.
 wann zu der stund die iunger genachten sich zu jhesus.
 sagent.
 wer wenstu der do ist der merer in dem reiche der himel.
 vnd ihesus rufft eim lutzeln.
 er schickt in in mitzt ir.
 vnd sprach.
 gewerlich sag ichs euch.
 wert ir nit bekert vnd wert gemacht als die lutzeln.
 ir geet nit in daz reich der himel.
 dorumb der sich gedemutiget als der lutzel.
 der ist der mer in dem reich der himel.
 vnd der do entphecht ein solichen lutzeln in meim namen.
 der enphecht mich.
 wann der do betrubt einen von disen lutzeln die an mich glaubent.
 im gezimt daz ein esel messiger mulstein werd gehenckt an sein hals.
 vnd werd gesenckt in die tieffe des meres.
 wee der werlt von den trubsaln.
 wann es ist durfft das die trubsal kument.
 idoch we dem menschen durch den das trubsal kumpt.
 wann ob dich betrubt dein hant oder dein fu.
 haw in ab vnd wirff in von dir.
 wann besser ist dir einzegen zu dem leben kranck oder lame.
 denn zehaben zwu hende oder zwen fu vnd wurdest gelegt in daz ewig feur.
 vnd ob dich betrubet dein aug.
 brich es auz vnd wirff es von dir.
 besser ist dir einzegen mit eim augen zu dem leben.
 denn zehaben zwai augen vnd werden gelegt in die angst des feurs.
 secht das ir icht versmecht einen von disen lutzeln.
 wann ich sage euch.
 das ire engel in den himeln zeallen zeytten sehen das antlutz meins vatters der in den himeln ist wann der sun der meid kam zemachen behalten daz do was verdorben.
 was ist euch gesechen.
 vnd es geschicht daz ers vindet.
 gewerlich sag ichs euch.
 das er sich mer frewet vber es denn vber die lxxxxix die do nichten irrten.
 alsust ist nit der wil vor ewerm vatter der in den himeln ist.
 das einer verderb von disen lutzeln.
 wann ob dein bruder sunt wider dich.
 gee vnd beresp in zwischen dir vnd im allein.
 ob er dich hort.
 du hast gewunen deinen bruder.
 wann ob er dich nichten hort.
 nym mit dir noch ein oder zwen.
 das in dem munde zwaier oder dreyer gezeug ste alles wort.
 vnd ob er sy nichten hort.
 sag es der kirchen.
 wann ob er die kirchen nichten hort.
 er sey dir als ein heiden vnd als ein offner sunder.
 gewerlich sag ichs euch.
 waz dings ir bint auf der erden die werden auch gebunden in den himeln.
 vnd was dings ir entbindent auf der erde die werden auch entbunden in den himeln.
 aber sage ichs euch.
 wann ob zwen von euch entzamt gehellent auff der erden von eim ieglichen ding daz sy aischen.
 es wirt in von meim vatter der in den himeln ist.
 wann wo zwen oder drey seint gesament in meim namen.
 do bin ich in mitzt ir.
 do genacht sich petter er sprach zu im.
 o herr.
 wie offt sunt mein bruder wider mich.
 vnd vergib ichs im vntz zu sieben maln.
 ihesus sprach zu im.
 ich sag dir nit vntz zu sieben maln.
 wann zu stunden sieben maln dorumb daz reich der himel ist gleich eim man kunig.
 der do wolt setzen rechnung mit seinen knechten.
 vnd do er begund zesetzen die rede.
 der herr hie in verkauffen.
 vnd sein weip vnd sein sune.
 vnd alle ding die er hett.
 vnd zegelten.
 wann der knecht vil nider vnd bat in sagent.
 habe gefridsam an mir.
 vnd ich vergilt dir alle ding.
 wann der herr derbarmt sich seins knechtz.
 vnd lie in.
 vnd vergabe im alle schuld.
 wann der knecht gieng auz.
 er fant einen von seinen entzamten knechten.
 er hielt in.
 vnd wurgt in sagent.
 gilt das du solt.
 vnd der entzamt knecht viel nider.
 er bat in sagent hab gefridsam an mir.
 vnd ich vergilt dir alle ding wann er enwolt.
 wann er gieng hin vnd legt in in den karcker.
 bis das er vergult alle schuld.
 wann do sein entzamt knecht gesahen die ding die do warn gethan.
 sy wurden ser betrubt.
 vnd kamen vnd derkunten seim herren alle die dinge die do waren geschehen.
 do rieff im sein herre.
 vnd sprach zu im.
 vngenger knecht.
 alle schuld vergab ich dir.
 wann du bet mich sein.
 dorumb gezam dir denn nit auch zederbarmen deins entzamt knechts.
 als auch ich mich dein derbarmt.
 vnd sein herr wart derzurnt er antwurt in den quelern.
 vntz daz er vergult alle schuld vnd alsust tut auch euch mein himlischer vatter.
 vnd ob ir nichten vergebt ein ieglicher seim bruder von ewerm hertzen.
 und es wart gethan do ihesus hette volendet alle dise wort er gieng von galilea.
 vnd kam in die ende ze iude anderthalb des jordans.
 vnd manig geschelschafft nachuolgten im.
 vnd er gesunt sy do.
 vnd die phariseer genachten sich zu im sy versuchten in vnd sprachen.
 ob es gezem dem man zelassen sein weip vmb kein sach.
 er antwurt vnd sprach zu in.
 last ir nit das der der do geschuf den man vnd das weip am anegeng er macht sy.
 vnd sprach.
 vmb dise ding lest der man vatter vnd mutter.
 vnd gemeinsamt sich zu seinem weyb.
 vnd es werden zwai in eim flaisch.
 also ietzunt seint sy nit zwai.
 wann ein flaisch.
 dorumb das gott alsust gemeinsamt.
 der man enscheit es nit sy sprachen zu ime.
 dorumb was gebot moyses zegeben ein buchlein der versprechung vnd zelassen.
 vnd er sprach zu in.
 wann vmb die hertikeit ewers hertzen gestat euch moyses zelassen ewer weib.
 wann an dem angeng was es nit also.
 wann ich sag euch.
 das ein ieglicher der do lest sein weip es sey denn vmb die sach der gemeinen vnkeusch vnd furt ein andre.
 der bricht die ee.
 vnd der do furt die gelassen der bricht die ee.
 sein iungern sprachen zu im.
 ob die sach des mans mit dem weib ist also.
 so gezimt nit zegemeheln er sprach.
 all fachent sy nit das wort.
 wenn den es ist gegeben.
 wann keusch seint sy die also seint geborn von dem leib der mutter.
 vnd keusch seint die do seint gemacht keusch von der mannen.
 vnd keusch seint die sich selber haben gemacht keusch vmb das reich der himel.
 der gefahen mug der vache.
 do wurden im gebracht die lutzeln.
 das er in auflegt die hend vnd bett.
 wann die iunger die berespten sy.
 wann ihesus sprach zu in.
 lat die lutzeln kummen zu mir.
 vnd nichten wolt ins weren.
 wann all solicher ist das reich der himel.
 vnd do er in hett auf gelegt die hende er gieng dann.
 secht einer genacht sich vnd sprach zu im.
 maister gut.
 was tu ich zu gut das ich habe das ewig leben.
 er sprach zu im.
 was fragstu mich von gut.
 ein gott der ist gut.
 wann ob du wilt eingen zu dem ewigen leben.
 so behut die gebot.
 er sprach zu im.
 welche.
 wann ihesus sprach.
 nit thu manschlacht.
 nit brich die ee.
 nit thu diepheit.
 nit sag valschen gezeug.
 ere dein vatter vnd dein mutter.
 vnd hab lieb deinen nechsten als dich selber.
 der iungling sprach zu im.
 alle dise ding heb ich verhut von meiner iugent.
 was gebrist mir noch.
 ihesus sprach zu im ob du wilt sein durnechtig.
 so gee vnd verkauf alle die ding die du hast vnd gibs den armen.
 vnd du wirst haben schatz in dem himel.
 kum vnd nachuolg mir.
 wann do der iungling hett gehort das wort.
 er gieng trurig hin.
 wann er was habent vil besitzungen.
 wann ihesus sprach zu seinen iungern.
 gewerlich sag ichs euch.
 das der reich vnsanfft einget in das reich der himel.
 aber sag ichs euch.
 leichter ist dem kemmel ein zegeen durch der nadeln ore.
 denn dem reichen ein zegeen in daz reich der himel.
 wann do ditz gehorten die iunger sy wunderten sich hart sagent.
 dorumb wer mag werden behalten.
 wann ihesus sach auf.
 er sprach zu in.
 ditz ist vnmuglich bey den leuten.
 wann bey gott seint alle ding muglich.
 do antwurt petter.
 er sprach zu im.
 sich wir haben gelassen alle ding.
 vnd sein dir nach geuolgt.
 dorumb waz wirt vns.
 wann ihesus sprach zu in.
 gewerlich sag ichs euch das ir do habt gelassen alle ding.
 vnd seit mir nach geuolgt in einer andern geburt so der sun der meid sitzt auf dem gesesse seiner magenkrafft.
 vnd ein ieglicher der do lesst haus oder bruder oder schwester.
 oder vatter oder mutter vnd weip oder sune oder ecker vmb meinen namen.
 wann manig die ersten werden die iungsten.
 vnd die iungsten die ersten.
 das reich der himel ist gleich eim man vatter des in gesindes.
 der do auz gieng an dem ersten morgen zeladen wercker in sein weingarten.
 wann do er hett gemacht geding mit den werckern vmb ein teglichen pfennig.
 er sant sy in seinen weingarten.
 vnd er ging aus vmb die dritten stund.
 er sach ander mussig steen an dem marckt.
 vnd sprach zu in.
 geet auch ir in meinen weingarten.
 vnd was recht wirt ich gib es euch.
 wann sy gingen.
 thet er zegleicherweys.
 wann zu der xj.
 stund gieng er aus.
 vnd vant ander steen.
 vnd sprach zu in.
 waz steent ir hie mussig alle den tag.
 sy sprachen zu im.
 wann nyemant hat vns geladen.
 er sprach zu in.
 geet ir auch in meinen weingarten.
 wann do der abent wart gemacht.
 der herr des weingerten sprach zu seim schaffer.
 ruff den werckern vnd gibe in iren lon.
 fache an von dem iungsten vntz an die ersten.
 sy entphingen gleichen pfennig.
 wann auch die ersten kamen.
 sy wenten das sy wern merr zeentphachen.
 wann sy enpfingen auch gleich pfennig.
 vnd enphachent murmelten sy wider den vatter des ingesindes sagent.
 di iungsten habent gemacht ein stund.
 wir haben getragen die burd des tags vnd der hitze vnd du hast sy vns gemacht geleiche.
 er antwurt ire eim vnd sprach.
 freunt ich thu dir nit vnrecht.
 macht ich denn nit ein geding mit dir vmb ein teglichen pfennig.
 nym das dein ist vnd gee.
 wann ich wil auch disem iungsten geben.
 als auch dir.
 oder gezimt mir nit zethun was ich wil.
 oder ist dein aug vngeng.
 wann ich bin gut.
 also werden die iungsten die ersten.
 vnd die ersten die iungsten wann vil seint der geladen.
 vnd lutzel der erwelten.
 vnd ihesus staig auf zu jherusalem.
 er nam mit im sein xij.
 iungern tugentliche.
 vnd sprach zu in.
 secht wir steigen auff ze jherusalem.
 vnd der sun der meid wirt geantwurt den fursten der pfaffen vnd den schreibern.
 vnd sy verdampent in zu dem tod.
 vnd antwurten in den heiden zeuerspotten vnd zegeiseln.
 vnd ze kreutzigen.
 vnd er dersteet an dem tritten tag.
 do genacht sich zu ime die mutter der sune zebedei mit iren sunen.
 bittent vnd aischent etwas von im.
 er sprach zu ir.
 was wiltu.
 sy sprach zu im.
 sage das dise mein zwen sune sitzen der ein zu deiner zeswen.
 vnd der ander zu deiner winster in dem reich.
 wann ihesus antwurt er sprach.
 ir wisst nit was ir eischt.
 mugt ir getrincken den kelch den ich bin zetrincken.
 sy sprachen zu im.
 wir mugen.
 vnd er sprach zu in ernstlich mein kelch trinckt ir.
 wann zesitzen zu meiner zesem oder zu der winster ist nit mein euch zegeben.
 wann den es ist berait von meinem vatter.
 sy verunwirdigtens von den zweien briedern.
 wann jhesus rieff in zu sich.
 vnd sprach.
 ir wisst das die fursten der leut herschent der iren.
 vnd die die merern seint die ubent den gewalt vber sy.
 also wirt es nit vnter euch.
 wann der vnter euch wil werden der merer.
 der sey ewer ambechter.
 vnd der vnter euch wil sein der erst.
 der werde ewer knecht.
 alsust kam nit der sun der maide das man im anbechte wann das er anbecht.
 vnd zegeben sein sel in die derlosung vmb manig.
 vnd do sy ausgiengen von jericho manige geselschafft nachuolgten im.
 vnd secht zwen blinden sassen bey dem wege.
 sy horten daz ihesus vbergieng.
 vnd rieffen sagent.
 o herr.
 der sun dauids.
 erbarm dich vnser wann die geselschaffte berespt sy das sy schwigen.
 vnd sy rieffen mer sagent.
 o herr der sun dauids.
 derbarm dich vnser.
 vnd ihesus stund.
 der rieff in zu sich vnd sprach.
 was wolt ir das ich euch thu.
 sy sprachen zu im.
 o herr das vnser augen werden auff gethan.
 wann ihesus derbarmt sich ir.
 vnd rurt ire augen.
 vnd zehant sachen sy.
 vnd nachuolgten im.
 und do ihesus was genachent zu jherusalem vnd waz kumen ze bethfage an den berg der olbaum.
 do sant ihesus zwen seiner iunger sagent zu in.
 geet in das castell daz gegen euch ist.
 vnd zehant fint ir die esselin gebunden vnd das fule mit ir enbint sy vnd furt mir sy her.
 vnd ob euch yemant sagt etwas.
 so sprecht wann der herr ir durfft.
 vnd zehant lest er sy.
 wann ditz ist alles gethan.
 das derfullt wurd das gesait ist durch den weyssagen sagent.
 sagt der tochter syon.
 sich dein kunig kumt dir senfter vnd sitzt auff der eselin.
 vnd auff dem ful dem sun der vntertenigen.
 wann die iunger die giengen sy teten als in ihesus hett gebotten.
 vnd zufurten die eselin vnd das fule vnd sy legten ire gewand auff sy.
 vnd machten in dorauf zesitzen wann manige streuten ire gewande an den weg.
 wann die andern schlugen die esste von den baumen.
 vnd strewten sy an dem weg.
 wann die gesellschafft die do vorgiengen vnd die nachuolgten die rieffen sagent.
 osanna dem sun dauids.
 gesegent ist der der do kumt in dem namen des herren.
 mach vns behalten in den hochen.
 vnd do er was eingegangen ze iherusalem.
 alle die stat wart bewegt sagent wer ist dirr.
 wann die volck sprachent.
 dirr ist ihesus ein weyssag von nazareth galile.
 vnd ihesus gieng in den tempel gotz.
 vnd warff aus von dem tempel alle verkauffer vnd kauffer.
 vnd verkert die tisch der wechsler.
 vnd die stule der die do verkaufften die tauben.
 vnd er sprach zu in.
 es ist geschriben.
 mein haus ist geruffen ein haus des gebets.
 wann ir habt es gemacht ein grub der diebe.
 vnd die blinden vnd die lamen genachten sich zu im in dem tempel.
 vnd er gesunt sy.
 wann die fursten der pfaffen vnd die schreiber die sachen die wunder die er tet.
 vnd die kind rieffen im tempel vnd sprachen.
 osanna der sun dauids.
 sy veruntwirdigtens vnd sprachen zu im.
 horstu waz dise sagent.
 wann ihesus sprach zu in.
 ia.
 lasst ir denn nit wann du hast volmacht das lob von dem munde der kinde vnd der saugenden.
 er lie sy vnd gieng aus auswendig der stat in bethania.
 vnd belaib do.
 vnd lert sy von dem reich gotz.
 wann fru kert er wider in die stat.
 in hungert.
 vnd er sach einen feigbaum bei dem weg er kam zu im.
 vnd fant nichtz an im nur allein die leuber.
 vnd er sprach zu im.
 nimer werd geborn wucher von dir ewiglich vnd zehant dort der feigbaum.
 sein iunger die sahens.
 vnd wunderten sich sagent.
 inwelcherweyse er zehant dorret.
 wann ihesus antwurt.
 er sprach zu in.
 gewerlich sage ichs euch.
 ob ir hett gelauben vnd zweiffelt nit.
 ir dutz nit allein von disem feigbaum.
 wann ob ir sprecht zu disem berge hebe dich auff hin vnd wurff dich in das mere es gescheche.
 vnd alle ding die ir eyscht in dem gebett glaubent ir enphiengt es.
 vnd do er was kument lerent in dem tempel.
 die fursten der pfaffen vnd die alten des volcks genachten sich zu im sagent.
 in welchen gewalt thustu dise ding.
 vnd wer hat dir gegeben disen gewalt.
 wann ihesus antwurt.
 er sprach zu in.
 vnd ich frag euch eins wortz.
 ob ir mirs sagt vnd ich sage euch in welchem gewalte ich thu dise ding.
 der tauff johannis von wann was er.
 von den himel.
 oder von den leuten.
 vnd sy gedachten vnter in sagent.
 ob wir sagen vom himel.
 er spricht zu vns.
 dorumb worumb gelaubt ir im nit.
 wann ob wir sagen von den leuten.
 wir furchten die gesellschafft.
 wann sy hetten alle iohannes als einen weyssagen.
 sy antwurten.
 vnd sprachen zu ihesus.
 wir enwissen vnd erselb sprach zu in.
 noch ich ensag euch in welchem gewalte ich thu dise ding.
 wann was ist euch gesechen.
 ein man hat zwen sune.
 er genacht sich vnd sprach zum ersten.
 sun gee heut wercken in mein weingarten.
 wann er antwurt vnd sprach.
 ich enwil.
 wann dornach wart er bewegt mit bu er gieng.
 wann er genacht sich zu dem andern er sprach zu gleicherweys.
 er antwurt vnd sprach o herr ich gee.
 vnd er gieng nit.
 welcher von den zwein thet den willen des vatters.
 sy sprachen zu im.
 der erste.
 ihesus sprach zu in.
 gewerlich sag ichs euch.
 das die offen sunder vnd gemeinen weib geend vor euch in das reich gotz.
 wann johannes kam zu euch in dem weg des rechts.
 vnd ir glaubt im nit.
 wann die offen sunder vnd die gemeinen weib gelaubten im.
 wann sechent hett ir nit bu dornach.
 das ir im gelaubt.
 ein ander geleichsam hort.
 ein man was vatter des ingesindes der pflantzt ein weingarten.
 vnd vmbgab in mit eim zaun.
 vnd grub ein pre in im.
 vnd baut einen turn.
 vnd antwurt in den baurn.
 vnd gieng frembdlich.
 wann do das zeyt der wucher genachent.
 er sant sein knecht zu den baurn das sy enpfiengen sein wucher.
 vnd do die bauren hetten begriffen seine knecht.
 den einen schlugen sy.
 den andern derschlugen sy.
 wann den andern steinten sy.
 aber sant er ander knecht merr denn der ersten.
 vnd disen teten sy zegleicherweys.
 wann zeiungst sant er zu in seinen sun sagent.
 sy werdent furchten meinen sun.
 wann do die baurn gesachen den sun.
 sy sprachen vnter in dirr ist der erbe.
 kumt wir derschlahen in.
 vnd wir werden haben sein erbe.
 sy begriffen in vnd wurffen in aus dem weingarten.
 vnd derschlugen in.
 dorumb so der herr des weingarten kumpt.
 was thut er disen baurn.
 sy sprachen zu im.
 die vbeln verleust er vbel.
 vnd antwurt sein weingarten andern baurn.
 die im geben sein wucher in seiner zeyt.
 ihesus sprach zu in.
 lasst ir nit in den schriften.
 den stein den die baurn versprachen.
 dirr ist gemacht in daz haubt des winckels.
 di ist gethan vom herrn.
 vnd ist wunderlich in vnsern augen.
 dorumb sag ich euch.
 daz von euch wirt genumen das reich gotz.
 vnd wirt gegeben den leuten die do machent seinen wucher.
 vnd der do velt auff disen stain der wirt zerbrochen.
 wann auff den der stain velt.
 er zerknischt in.
 vnd do die fursten der pfaffen vnd der phariseer hetten gehort sein geleichsam.
 sy derkanten das er sy hett geseit von in.
 vnd sy suchten in zehalten sy vorchten die gesellschafft.
 wann sy hetten in als ein weyssagen und ihesus antwurt er sprach aber zu in in gleichsam sagent.
 das reich der himel ist gleich eim man kunig.
 der do macht brautlaufft seim sune.
 vnd er sant seinen knecht zeruffen die geladen zu der brautlaufft.
 vnd sy wolten nit kumen.
 aber sant er ander knecht sagent.
 sagt den geladen.
 secht mein imbi ist berait mein stier vnd mein vogel seint derschlahen.
 vnd alle ding seint berait.
 kumpt zu der brautlaufft.
 wann sy versaumtens vnd giengen.
 der ein in sein dorff.
 der ander in sein gescheffte.
 wann die gelassen hielten sein knecht.
 sy derschlugen sy vnd quelten sy mit lasster.
 wann do es der kunig hett gehort er wart derzurnt.
 er sant sein her vnd verlo sein manslecken.
 vnd verbrant ir stat.
 do sprach er zu sein knechten ernstlich die brautlaufft seint berait.
 wann die do waren geladen die warn ir nit wirdig.
 dorumbe geet zu den ausgengen der wege.
 vnd rufft zu der brautlaufft.
 all die ir vindent.
 vnd sein knechte giengen aus in die wege vnd samenten alle die sy funden die guten vnd die vbeln.
 vnd die brautlauf der sitzenden die wurden derfult.
 wann der kunig gieng ein daz er sech die sitzenden.
 vnd er sach do ein man nit gefasst mit hochzeytlichem gewand.
 vnd er sprach zu im.
 freunt.
 in welcherweys bistu herein gegangen.
 nit habent hochzeytliches gewande.
 vnd er derstumpt.
 do sprach der kunig zu den ambechtern.
 bindet sein hende vnd sein fu.
 vnd legt in in die eussersten vinster.
 do wirt wainen vnd grisgramen der zende.
 wann vil seint der geladen.
 vnd lutzel der erwelten.
 do giengen hin die phariseer sy machten rate.
 das sy ihesum vingen an dem wort.
 vnd sy santen im ir iungern.
 mit den herodianern sagent.
 maister.
 wir wissen.
 das du bist warhafft vnd lerst den weg gotz in der warheit.
 vnd dir ist nit ruch von keim.
 wann du sichst nit an daz bilde des menschen.
 dorumb sag vns.
 was ist dir gesehen.
 gezimpt den zin zegeben dem kaiser.
 oder nit.
 wann ihesus derkant ir schalckheit er sprach trugner was versucht ir mich.
 zaigt mir die muntze des zinses.
 vnd sy brachten im ein pfennig vnd ihesus sprach zu in.
 wes ist das bild vnd die vberschrifft.
 sy sprachen zu im des keysers.
 do sprach ihesus zu in.
 dorumb gebt dem keyser die ding die do seint des keysers.
 vnd gott die ding die do seint gotz.
 vnd do sy es gehorten sy wunderten sich.
 sy liessen in vnd giengen.
 an dem tag genachten sich zu im die verlaiter die do sagten die aufstendunge nit zesein.
 vnd fragten in sagent.
 maister.
 moyses sprach.
 ob etlicher stirbt nit habent sun.
 das sein bruder fur sein weip.
 vnd das er derstee samen seinem bruder.
 wann syben bruder warn bey vns.
 der erst nam ein weip vnd starb.
 vnd hett nit samen er lie sein weip seinem bruder.
 zeglicherweys der ander vnd der dritt.
 vntz an den sybenden.
 wann zeiungst aller.
 starb auch das weip.
 dorumb in der aufstendung welchs von den syben wirt das weip.
 wann alle hetten sis.
 wann ihesus antwurt er sprach zu in.
 ir irret.
 nicht wissent die schrift.
 noch die krafft gotz.
 wann in der aufferstendung gemecheln sy nit.
 noch werden gemechelt.
 wann sy seint als die engel gotz in dem himel.
 lasst ir nit von der auferstendung der dotten das do ist geseit von gott zu euch sagent.
 ich bin gott abraham.
 vnd gott ysaacs.
 vnd gott jacobs.
 gott ist nit der dotten wann der lebentigen.
 vnd do es die gesellschafft gehorten sy wunderten sich in seiner lere.
 wann do die phariseer hetten gehort das er hett auf gelegt schweigunge den verlaitern.
 sy samenten sich in ein.
 vnd einer von in ein gelerter der ee der versucht in vnd fragt in.
 maister welchs ist daz grost gebott in der ee.
 ihesus sprach zu im.
 hab lieb deinen herren gott von allem deim hertzen vnd von aller deiner sele.
 vnd in allem deim gemute.
 ditz ist das maist.
 vnd das erst gebot.
 wann das ander ist disem gleich.
 habe lieb deinen nechsten.
 als dich selber.
 in disen zwaien gebotten.
 hangt alle die ee vnd die weyssagen.
 wann do die phariseer warn gesament.
 ihesus der fragt sy sagent.
 was ist euch gesechen von cristo wes sun er ist.
 sy sprachen zu im.
 dauids.
 er sprach zu in.
 dorumb in welcherweys rufft in dauid einen herrn im geist sagent.
 der herr sprach zu meim hernn.
 sitz zu meiner zesem.
 bi daz ich gelege dein feint.
 zu eim schamel deiner fu.
 dorumb ob in dauid rufft einen herrn im geiste.
 jn welcherweys ist er sein sune.
 vnd keiner mochte im geantwurten ein wort.
 noch was durstig in zefragen an dem tag von des hin.
 do redt ihesus zu der geselschafft.
 vnd zu seinen iungern sagent.
 auff dem stull moyses.
 sassen die schreiber vnd die phariseer.
 dorumb alle ding die sy euch sagent.
 die behut vnd thut wann nach iren wercken wolt nit thun.
 wann sy sagent.
 vnd thunt nit.
 wann sy bindent schwere burde vnd vntreglich.
 vnd legent sy auff die achseln der leute.
 wann mit iren vingern wollen sis nit ruren.
 wann sy thunt all ir werck.
 das sy werden gesechen von den leuten.
 wann sy weitern ire brief ua.
 vnd michelichent die seume.
 sy habent lieb die ersten rue in den abentessen.
 vnd die ersten stull in den synagogen vnd die gru an dem marckt.
 vnd zewerden geruffen von den menschen maister.
 wann einer ist euer maister.
 wann alle seyt ir bruder.
 vnd nichten wolt euch ruffen einen vatter auff der erde.
 wann einer ist euer vatter der in himeln ist.
 nichten wolt werden geruffen maister.
 wann einer ist ewer maister der ist cristus.
 wann der vnter euch ist der merer.
 der wirt ewer ambechter.
 wann der sich derhocht der wirt gedemutigt.
 vnd der sich gedemutigt der wirt derhocht.
 wee euch schreiber vnd phariseer vnd trugner.
 ir do beschliesst das reich der himel vor den leuten.
 wann ir geet nit drein.
 vnd die do eingeent die lasst ir nit eingeen.
 we euch schreiber vnd phariseer trugner ir do verliest die heuser der witwen.
 ir bet die langen gebet.
 dorumb enphacht ir das merr vrteil.
 wann we euch schreiber vnd phariseer trugner.
 ir do vmbgeet daz mer vnd die durr.
 das ir macht ein newen bekerten.
 vnd so er wirt gemacht.
 ir macht in ein sun zweiffeltiger angst mer denn euch.
 we euch laiter der blinden.
 ir do sprecht der do schwert bey dem tempel das ist nit.
 wann der do schwert bey dem gold des tempels der ist schuldig.
 o tumen vnd blinden wann was ist merr.
 daz gold oder der tempel der do geheiligt das gold.
 vnd der do schwert bey dem altar das ist nit.
 wann der do schwert bey der gabe die dorauff ist.
 der ist schuldig.
 blinden.
 wann waz ist merr.
 die gab oder der altar der do geheiligt die gab.
 dorumb der do schwert bey dem alter.
 der schwert bey im.
 vnd bey all den dingen die do seint auff im.
 vnd der do schwert bey dem tempel.
 der schwert bey im vnd bey dem der do entwelt in ime vnd der do schwert bey dem himel.
 der schwert bey dem trone gotz.
 vnd bey dem der do sitzt auff im wann we euch schreiber vnd phariseer vnd trugner.
 ir do verzehend die mintz vnd den enis vnd den cynny vnd liest die sweren dinge der ee.
 das vrteil vnd die derbarmd vnd den glauben.
 dise ding geziment zethun.
 vnd die andern nit zelassen.
 furer der blinden ir seicht die muggen.
 vnd verschlindet daz olbentel oder kemel we euch schreiber phariseer vnd trugner.
 ir do gereinigt das do ist auswendig des kelchs vnd des naphs.
 wann inwendig seyt ir vol raubs vnd vnreinigkeit.
 phariseer blinder.
 zum ersten gereinig das do ist inwendig des kelchs vnd des naphs.
 das auch das werd gereinigt daz do ist auswendig.
 we euch schreiber phariseer vnd trugner.
 wann ir seyt geleicht den geweyssten grebern.
 die do auswendig scheinent schon den leuten.
 wann inwendig seint sy vol tottenbain vnd aller enzeuberkeit.
 ernstlich also derscheinent auch ir auswendig gerecht den leuten.
 wann inwendig seyt ir vol geleichsenheit vnd vnganckheit.
 we euch schreiber phariseer vnd trugner.
 ir do bawt die greber der weyssagen.
 vnd ziert die serch der gerechten.
 vnd sprecht.
 ob wir wern gewesen in den tagen vnser vetter.
 wir wern nit gewesen ire gesellen in dem blut der weyssagen.
 also seyt ir euch selb ein gezeug.
 das ir seyt sune der die derschlugen die weyssagen.
 vnd ir derfult die ma ewer vetter.
 schlangen geschlecht der vipperen.
 in welcherweys empfliecht ir vor dem vrteil der angst.
 dorumb sag ich euch.
 secht ich send zu euch weyssagen vnd weysen vnd schreiber.
 vnd ire derschlacht von in vnd kreutzigent.
 vnd gaiselte von in in ewern synagogen.
 vnd iagt sy von stat in tat.
 das auff euch kum alles daz gerecht blut das do ist vergossen auff die erde.
 von dem blute abels des gerechten.
 vntz zu dem blut zacharie des sun barachie.
 den ir derschlugt zwischen dem tempel vnd dem altar.
 gewerlich sag ichs euch.
 alle dise ding kument auff ditz geschlecht.
 jerusalem ierusalem du derschlechste die weyssagen du steinst die die do seint gesant zu dir.
 wie offt wolt ich samen dein sun als die henn sament ire hunlein vnter die vettich.
 vnd du enwoltest.
 secht ewre heuser werdent euch gelassen wust.
 wann ich sag euch.
 ir gesecht mich nit von des hin bis das ir sprecht.
 gesegent ist der do kumpt in dem namen des herren.
 ihesus gieng aus von dem tempel vnd gieng.
 vnd sein iungern die genachten sich das sy ime zeigten das gepeude des tempels.
 wann erselb antwurt.
 er sprach zu in.
 secht ir alle dise ding.
 gewerliche sage ichs euch.
 hie wirt nit gelassen der stain auff dem stein.
 der nit werd verwust.
 wann do er sa auf dem berge der olbaume.
 sein iunger genachten sich tugentlich sagent.
 sag vns wann werden gethan dise ding.
 vnd welchs wirt das zaichen deiner zukunfft.
 vnd der volendung der werlt.
 ihesus antwurt vnd sprach zu in.
 secht das euch keiner verlait.
 wann manig kument in meim namen sagent.
 jch bins cristus.
 vnd verlaitent manig.
 wann ir seyt zehoren die vrleg vnd die mere der vrlege.
 secht das ir icht wert betrubet.
 wann dise ding mussen werden gethan.
 wann zehant ist nit daz ende.
 wann es stet auf volck wider volck.
 vnd das reich wider das reich.
 vnd werdent schelm vnd hunger.
 vnd erdbitmung durch die stette.
 wann alle dise ding werdent anefangk der not.
 denn antwurten sy euch in durechten.
 vnd derschlahent euch.
 vnd ir werdet in hasse allen leuten.
 vmb meinen namen.
 vnd denn werdent betrubt manig.
 vnd sy antwurten einander.
 vnd habent in ha aneinander.
 vnd stent auf manig valsch weyssagen.
 vnd verlaitent manig.
 vnd wann die vnganckheit begnugt.
 so derkalt die lieb manig.
 wann der do volent vntz an das ende der wirt behalten.
 vnd ditz ewangelium des reichs wirt geprediget in aller der werlt.
 zu eim gezeuge allen leuten.
 vnd denn kumpt die volendung.
 dorumb so ir gesecht die verbannenschafft die verwustung.
 die do ist gesait von daniel dem weyssagen stend an einer heiligen stat.
 der do list der vernem.
 denn die do seint in iuda die fliechent zu dem berg.
 vnd der do ist auf dem dach der staig nit zenemen etwas von seim haus.
 vnd der do ist am acker der ker nit wider zenemen sein rock.
 wann we den schwangern vnd den ziechenden in den tagen.
 wann bet.
 das ewer flucht icht werde in dem winter oder am samsstag wann denn wirt als michel durechten das solichs nye enwas sint der schickung der werlt vntz nun.
 noch enwirt.
 vnd wern nit gekurtzt dise tag.
 alles fleisch wurd nit behalten.
 wann vmb die derwelten werden gekurtzt die tag.
 denn ob euch iemant sagt.
 secht cristus der ist hie oder secht do.
 nichten wolt es glauben.
 wann es steend auf falsch cristen vnd falsch weyssagen.
 vnd geben michle zaichen vnd wunder.
 also ob es mocht werden gethan das ioch die derwelten wurden gefurt in irtum.
 secht ich hab euchs vor geseit.
 dorumb ob sy euch sagen secht er ist in der wust.
 nichten wolt aus geen.
 secht in den holern der stein.
 nichten wolt es glauben.
 wann as der blitze ausgeet von osten vnd scheint vntz zu westen.
 also wirt auch die zukunfft des suns der meyde.
 vnd wo der leib wirt.
 do werdent gesament die adlar.
 vnd zehant nach dem durechten der tag der sunn derdunckelt.
 vnd die menin gibt nit ir liecht.
 vnd die stern vallent vom himel.
 vnd die krefft der himel werdent entzampt bewegt.
 vnd denn derscheint das zaichen des suns der meyde im himel.
 vnd denn so wainent alle die geschlechte der erden.
 vnd sy sehent den sun der maide kument in den wolcken des himels mit maniger craft vnd mit magenkraffte vnd er sendet seine engel mit hornern vnd mit einer michelen stimen.
 van den hochen der himel vntz zu iren zielen.
 wann von dem feigbaum lernt die geleichsam.
 so sein asst ietzund ist murbe vnd die leuber geborn.
 so wisst das der sumer ist nachent.
 also auch ir so ir gesecht alle dise ding werden getan.
 so wisst das er nachen ist in den torn.
 gewerlich sag ichs euch.
 das ditz geschlecht nit zergeet bis das alle ding werden gethan.
 der himel vnd die erde vbergend.
 wann meine wort vbergend nit.
 wann von dem tage vnd von der stund wai niemant.
 noch die engel der himel.
 nuer allein der vatter.
 wann als es was in den tagen noe.
 also wirt auch die zukunfft des suns der meide.
 wann als sy warn in den tagen vor der sintwege sy assen vnd truncken.
 sy gemechelten vnd antwurten zegemecheln.
 vntz an den tag do noe eingieng in die arch.
 vnd sy derkanten sein nit bis das die sintweg kam vnd nam sy alle.
 also wirt auch die zukunfft des suns der meid.
 vnd denn werdent zwai am acker.
 der ein wirt genomen vnd der ander gelassen.
 zwu mallent in der mule.
 die eine wirt genomen vnd die ander gelassen.
 zwai an dem bett.
 das ein wirt genomen das ander wirt gelassen.
 dorumb wacht wann ir wisst nit zu welcher stund der herr ist kunfftig.
 wann ditz wisst.
 wann ob der vatter des ingesindes west zu welcher stunde der diep wer kunfftig.
 ernstlich er wacht vnd liesse nit durch graben sein hausse.
 als auch ir seit bereit.
 wann ir wist nit zu welcher stund der sun der meid ist kunfftig.
 wer wenstu der do ist der getrew knecht vnd der witzig.
 den sein herr schickt vber sein ingesinde.
 das er in gebe das essen in dem zeyte.
 selig ist der knechte.
 so sein herr kumpt das er in vindet thund alsust.
 gewerlich sag ichs euch.
 wann er schickt in vber alles sein gut.
 wann ob der bo knecht spricht in seim hertzen.
 mein herr macht saumung zekumen.
 vnd begint zeschlachen sein entzampt knechte.
 wann er isst vnd trinckt mit den truncken.
 der herr des knechtz kumpt an dem tag so er sich sein nit versicht.
 vnd in der stund die er miskennt.
 vnd tailt in.
 vnd legt sein teil mit den trugnern.
 do wirt wainen vnd grisgramen der zene.
 denn wirt gleich daz reich der himel x maiden.
 die do namen ire glasuas sy giengen aus gegen dem breutigam vnd der braut.
 wann sy namen nit ol mit in.
 wann die witzigen namen ol in ire va mit den glasuassen.
 wann do die saumung des breutigams wart gemacht.
 sy schleffert vnd schlieffen all vnd zemitternacht ein ruff wart gemacht.
 secht der breutgam kumpt geet auz im entgegen.
 do stunden auf alle die meide.
 vnd zierten ire glasuas.
 wann die tumen sprachen zu den witzigen.
 gebt vns von ewerm ol.
 wann vnser glasuas seint verloschen.
 die witzigen antwurten sagent.
 villeicht es begnugt nit vns vnd euch.
 e geet noch zu den verkauffern vnd kaufft euchs.
 wann do sy giengen zekauffen der breutigam kam.
 vnd die do warn bereit die giengen ein mit in zu der brautlaufft.
 vnd die tur wart beschlossen.
 wann zeiungsten do kamen auch die gelassen meide sagent.
 o herre thu vns auff.
 er antwurt vnd sprach.
 gewerlich sag ichs euch.
 ich wais ewer nit.
 dorumb wacht.
 wann ir wisst nit den tag noch die stund.
 wann als ein man gieng frembdicliche er rieff sein knechten.
 vnd antwurt in sein gut.
 vnd verbarg den schatz seins herren.
 wann nach vil zeytz der herre der knecht kam.
 vnd sein herre sprach zu im.
 frewe dich guter knecht vnd getrewer.
 wann du bist gewest getrew vber lutzele ding.
 ich schick dich vber manige.
 gee in die freud deins herren.
 wann auch der do hett enpfangen die zwai pfunt der genacht sich.
 vnd sprach.
 o herr zwai pfunt antwurst du mir.
 sich ander zwai hab ich druber gewunen.
 sein herre sprach zu im.
 frewe dich guter knecht vnd getrewer.
 wann du bist gewest getrewe vber lutzele ding.
 ich schick dich vber manige.
 gee in die freud deins herrn.
 wann auch der do hett enpfangen das ein pfunt der genacht sich vnd sprach.
 o herre ich weis daz du bist ein herter man.
 du schneidest do du nichten seetest.
 vnd samenst do du nichten streutest.
 vnd furchtent gieng ich vnd verbarg dein pfunt in die erden.
 sich du hast das dein ist.
 wann sein herr der antwurt.
 vnd sprach zu im.
 boser knecht vnd treger.
 du wisstest daz ich schneid do ich nichten see.
 vnd samen do ich nichten strewe.
 dorumb gezame dir nit mein gut zelegen zu den wechslern.
 vnd so ich wer kumen ernstlich ich hett enpfangen daz mein ist mit dem gewin.
 vnd er sprach dorumb nempt von im das pfunt.
 wann eim ieglichen der do hat dem wirt gegeben.
 vnd in begnugt.
 wann dem der do nichten hat vnd das im wirt gesechen zehaben das wirt genomen von im.
 vnd werfft aus den vnnutzen knecht in die eussersten vinster.
 do wirt wainen vnd grisgramung der zene.
 wann so der sun der meid kumpt in seiner magenkrafft vnd alle sein engel mit im.
 denn sitzt er auf dem gesesse seiner magenkrafft.
 vnd alle die leut werdent gesament fur in.
 vnd er scheit sy von einander.
 als der hirt sundert die bock von den schaffen.
 vnd ernstlich die schaff schicket er zu seiner zesem.
 wann die bock zu der winster.
 denn spricht der kunig zu den die do werdent zu seiner zesem.
 kumpt ir gesegenten meins vatters besitzt das reich meins vatters bezitzt das reich das euch ist bereit sint der schickunge der werlt.
 wann ich was hungerig.
 vnd ir gabt mir zeessen.
 ich was durstig.
 vnd ir gabt mir zetrincken.
 ich was gast.
 vnd ir herbergt mich.
 ich was nackennt.
 vnd ir cleidet mich.
 ich was siech.
 vnd ir heimsucht mich.
 ich was im karcker.
 vnd ir kamt zu mir.
 denn antwurten im die gerechten.
 o herr.
 wann sachen wir dich hungerig vnd speisten dich.
 durstig.
 vnd gaben dir zetrincken.
 oder wenn sachen wir dich gast vnd herbergten dich.
 oder nackent vnd cleideten dich.
 oder wenn sachen wir dich siech oder im karcker.
 vnd komen zu dir.
 der kunig antwurt vnd sprach zu in.
 gewerlich sage ichs euch.
 die weil irs tet eime von disen meinen minsten brudern.
 do tet ir mirs.
 vnd denn spricht er zu den die do werdent zu seiner winster.
 scheit euch von mir ir verfluchten in daz ewig feur.
 das dem teuffel ist bereit vnd seinen engeln.
 wann ich was hungerig.
 vnd ir gabt mir nit zeessen.
 durstig.
 vnd ir gabt mir nit zetrincken ich was gast.
 vnd ir herbergt mich nit.
 nackent.
 vnd ir cleidet mich nit.
 siech.
 vnd in dem karcker.
 vnd ir heimsucht mich nit.
 denn antwurten im auch die selben sagent.
 o herr.
 wann sachen wir dich hungerig oder durstig.
 oder gast.
 oder nackent.
 oder siech.
 oder im karcker.
 vnd anbechten dir nit.
 denn antwurt er in sagent.
 gewerlich sage ichs euch.
 die weil irs nichten tet eim von disen minsten do tet ir mir sein nit.
 vnd dise gend in die ewigen pein wann die gerechten in daz ewig leben.
 und es wart gethan do ihesus hett volent alle dise wort.
 er sprach zu seinen iungern.
 ir wisst das nach zweien tagen wirt gemacht das ostern.
 vnd der sun der meid geantwurt das er werde gekreutziget.
 do wurden gesament die fursten der pfaffen.
 vnd die alten des volcks auff dem hof des fursten des pfaffen.
 der do ist geheissen cayphas.
 vnd sy machten rat das sy ihesus hielten mit triekeit vnd in derschlugen.
 wann sy sprachen.
 nit an dem messtag.
 daz villeicht icht werden gemacht wuff vnter dem volck.
 wann do ihesus was in bethania in dem haus symonis des misligen.
 ein weip genacht sich zu im habent ein buchs der teuren salben.
 vnd go auf das haubt des ruenden wann do es die iunger gesahen.
 sy verunwirdigtens sagent.
 worumbt ist gemacht dirr verlust.
 wann dise mocht sein verkaufft vmb vil.
 vnd wer gegeben den armen.
 wann ihesus west ir gedancken er sprach zu in.
 was seyt ir leydig disem weibe.
 ein gut werck hat sy gewerckt an mir.
 wann die armen habt ir zeallen zeitten mit euch.
 wann mich habt ir nit zeallen zeyten.
 wann dise legt die salb an meinen leib.
 mich zebegraben tet sis.
 gewerlich sag ichs euch.
 wo ditz ewangelium wirt gepredigt es wirt gesagt in aller der werlt.
 vnd daz sy ditz tet in seiner gedenckung.
 do gieng hin einer von den xij der do ist geheissen iudas schariot.
 zu den fursten der pfaffen.
 vnd sprach zu ine.
 was wolt ir mir geben.
 vnd ich antwurt in euch.
 vnd von deshin sucht er zimlichkeit do er in in antwurt.
 wann an dem ersten tag der derb die iunger genachten sich zu ihesus sagent wo wiltu daz wir dir bereiten zeessen das ostern.
 vnd ihesus sprach geet in die statt zu eim.
 vnd sprecht zu im.
 der meister spricht.
 mein zeyt ist nahen.
 bey dir mach ich daz ostern mit meinen iungern.
 vnd die iungern teten alz in ihesus hett geordent.
 vnd sy beraiten das ostern.
 wann do der abent wart gemacht.
 vnd do sy assen er sprach.
 gewerlich sag ichs euch.
 daz euwer einer ist mich zeverraten.
 vnd sy wurden hart betrubt.
 sy begunden sunderlich zesagen.
 denn o herr bin ichs.
 er antwurt vnd sprach.
 der mit mir legt die hant in die schusseln der verrat mich.
 wann ernstlich der sun des menschen geet als es ist geschriben von im.
 wann we dem menschen.
 durch den der sun der maid wirt geantwurt.
 gut wer im.
 daz der mensch nit wer geborn.
 wann iudas der in verriet der antwurt er sprach.
 denn maister bin ichs.
 er sprach zu im.
 du hast es gesagt wann do sy nachts assen.
 ihesus nam daz brot vnd gesegent es.
 vnd brachs.
 vnd gabs sein iungern vnd sprach.
 enphacht vnd esst.
 ditz ist mein leib.
 er nam den kelch vnd macht genad.
 vnd gab in sagent.
 trinckt all von disem wann ditz ist mein blut des newen gezeugs.
 das do wirt vergossen vmb manig jn die vergibung der sunden.
 wann ich sag euch.
 ich trinck nit von des hin von disem geschlecht der rebe vntz an den tag.
 so ichs newer trincke mit euch in dem reiche meins vatters.
 vnd do er hett gesait das lobe.
 sy gingen aus an den berg der olbaum.
 do sprach ihesus zu in all wert ir leiden trubsall an mir in dirr nacht.
 wann es ist geschriben.
 ich schlach den hirten.
 vnd die schaff der herde werdent zerstrewt.
 wann dornach so ich derstee.
 jch gee vor euch in galile.
 wann petter antwurt er sprach zu im.
 vnde ob sy all werdent betrubt an dir.
 ich wird nymer betrubt.
 ihesus sprach zu im.
 gewerlich sag ich dirs.
 wann in dirr nacht ee das der han singet.
 du verlaugenst mein zu dreyen malen.
 petter sprach zu im.
 ioch ob mir gezem zesterben mit dir.
 ich verlaugen dein nit.
 vnd zegleicherweys sprachen all die iungern.
 do kam ihesus mit in in das dorff daz do ist geheissen gethsemani.
 vnd er sprach zu sein iungern.
 sitzt hie.
 vntz das ich hingee vnd gebett.
 vnd er nam pettern vnd die zwen sun cebedeus.
 er begund zetrauren vnd sein laidig.
 do sprach er zu in.
 mein sele ist betrubt vntz an den dott.
 enthabte euch hie.
 vnd wacht mit mir.
 er furgieng ein lutzel vnd viel nider auf sein antlutz betent vnd sagent.
 mein vatter.
 ob es ist muglich dirr kelch vbergee von mir.
 idoch nit als ich wil.
 wann als du.
 vnd er kam zu seinen iungern vnd vand sy schlaffent.
 vnd er sprach zu pettern also.
 mocht ir nit gewachen mit mir ein stund.
 wacht vnd bett.
 daz ir icht geet in versuchung.
 ernstlich der geist ist bereit.
 wann daz flaisch ist kranck.
 er gieng hin zum andern mal.
 vnd bett aber sagent.
 mein vatter ob dir kelch nit mug vbergen neur daz ich in trinck.
 dein wil werd getan.
 vnd er kam aber.
 vnd vand sy schlaffent.
 wann ir augen warn beschwert.
 er lie sy.
 vnd gieng aber vnd bett zum dritten mal das selb wort sagent.
 do kam er zu sein iungern.
 vnd sprach zu in.
 schlafft ietzunt vnd ruet.
 secht die stund genachent.
 vnd der sun der meid wirt geantwurt in die hend der sunder.
 stet auff wir geen.
 secht er genachent der mich verret.
 noch do er redt.
 secht iudas einer von den xij der kam.
 vnd vil gesellschafft mit im mit waffen vnd mit stecken.
 gesant von den fursten der pfaffen vnd von den alten des volcks.
 wann der in antwurt.
 der gab in ein zaichen sagent.
 wel hen ich kusse der ist es.
 halt in.
 vnd zehant genacht er sich zu ihesus vnd sprach zu im.
 got gru dich meister.
 vnd er kust in.
 vnd ihesus sprach zu im.
 freunt warzu bistu kumen.
 do genachten sy sich vnd legten die hend an ihesus.
 vnd hielten in.
 vnd secht einer von den die do warn mit ihesus.
 der strackt die hant er zoch auz sein waffen.
 vnd schlug den knecht des fursten der pfaffen vnd hieb im ab sein or.
 do sprach ihesus zu im.
 kere dein waffen in sein stat.
 wann alle die do enphachent das waffen.
 die verderbent mit dem waffen.
 oder wenstu nit das ich mocht gebitten meinen vatter.
 vnd er geb mir mer denn xij schar oder vinsterni der engel.
 dorumb in welcherweys wurden die schrifft derfullt.
 wann es gezimt also werden gethan.
 zu der stund sprach ihesus zu der gesellschafft.
 als zu eim dieb seit ir ausgegangen mit geweffen vnd mit stecken mich zefachen.
 teglichs sa ich bey euch lerent in dem tempel.
 vnd ir hielt mich nit.
 wann ditz wart alles gethan.
 das die schrifft der weyssagen wurd derfullt do liessen in alle die iungern sy fluchen.
 sie hielten ihesus.
 vnd furten in zu cayphas dem fursten der pfaffen.
 do die schreiber vnd die alten waren gesament wann petter nachuolgt im von ferr.
 vntz in den hoff des fursten der pfaffen.
 er gieng ein vnd sa mit den anbechtern.
 das er sech das ende.
 wann die fursten der pfaffen vnd aller rat die suchten valschen gezeug wider ihesus.
 das sy in antwurten dem tod.
 do manig valsch gezeug waren genachent sy funden nit.
 wann zeiungst kamen zwen valsch gezeugen.
 vnd sprachen.
 dirr sprach.
 ich mag verwusten den tempel gotz.
 vnd in wider bawen nach dreyen tagen.
 der furst der pfaffen stund auf vnd sprach zu im antwurtst du nit zu den dingen die dise bezeugen wider dich.
 wann ihesus schweig.
 vnd der furst der pfaffen sprach zu im ich beschwere dich bey gott dem lebentigen.
 das du vns sagest ob dus bist cristus der sun gotz.
 ihesus sprach zu im.
 du hast es geseit.
 idoch sag ichs euch.
 von deshin gesecht ir den sun des menschen sitzen zu der zesem der kreffte gotz.
 vnd kumen in den wolcken des himels.
 do rei der furst der pfaffen sein gewand sagent.
 er hat gespot waz bedurffen wir noch der gezeug.
 secht nu habt ir gehort den spot.
 was ist euch gesechen.
 sy antwurten vnd sprachen zu im.
 er ist schuldig des dottes do spurtztens an sein antlutz.
 vnd schlugen in mit halsschlegen.
 wann die andern gaben backenschleg an sein antlutz sagent.
 weyssag vns cristus wer ist der der dich hat geschlagen.
 wann petter sa auswendig im hoff.
 vnd ein diern genacht sich zu im sagent.
 vnd du werd mit ihesus von galile.
 vnd er laugent vor allen sagent.
 ich wais nit was du sagst.
 wann do er ausgieng zu der ture.
 ein andre diern sache in.
 vnd sprach zu den die do waren.
 vnd dirr was mit ihesus von nazareth.
 vnd aber laugent er mit dem aid sagent.
 wann ich derkant nit den menschen.
 vnd dornach ein lutzel genachten sich die die do stunden.
 vnd sprachen zu pettern.
 gewerlich vnd du bist von in.
 wann ioch dein rede macht dich offen.
 do begunde er zebezeugen vnd zu schweren.
 das er nit hett derkant den menschen.
 vnd zehant sang der hane.
 vnd petter gedacht dez wortz ihesus das er hett geseit.
 e denn der hane singet du verlaugenst mein zu dreyen malen.
 er gienge aus vnd waint bitterlichen.
 wann do der morgen wart gemacht.
 alle dise fursten der pfaffen vnd die alten des volcks machten einen rat wider ihesus.
 das sy in antwurtem dem tod.
 vnd sy furten in gebunden.
 vnd antwurten in poncio pilato dem richter.
 do sach iudas der in verriet das er was verdampt.
 ich habe gesundet.
 zeantwurten das gerecht blut.
 vnd sy sprachen.
 was zu vns.
 du gesichst es.
 er warff die silberin in den tempel.
 vnd schied sich er gienge hin vnd hinge sich an einen strick.
 vnd die fursten der pfaffen namen die silberin sy sprachen.
 sy gezement nit zelegen zu dem schatz.
 wann es ist der werde des blutz.
 wann sy namen rate.
 sy kauften von in einen acker des hafeners in die begrebde der pilgeram.
 dorumb dirr acker ist geheissen acheldemach.
 daz ist der acker des blutz.
 vntz an disen heutigen tag.
 do wart derfullt das gesagt ist durch jeremias den weyssagen sagent.
 den werde des gemieten den sy hetten gemiet von den sunen israhel.
 vnd gaben sy an den acker des hafners.
 als mir ordent der herr.
 wann ihesus stund vor dem richter.
 vnd der richter fragt in sagent.
 bist du ein kunig der iuden.
 ihesus sprach zu im.
 du sagst es.
 vnd do er wart besagt von den fursten der pfaffen vnd von den alten.
 er antwurt in nit.
 do sprach pilatus zu im.
 horstu nit.
 wie manig gezeugni dise sagent wider dich.
 vnd er antwurt im nit eins wortz.
 also daz sich der richter hart wundert.
 wann der richter hat gewonheit durch den hochzeytlichen tag zelassen dem volck ein geuangen welhen sy wolten.
 wann do hett er einen edeln geuangen der do waz geheissen barrabas.
 dorumb do sy waren gesament pilatus sprache.
 welhen wolt ir den ich euch lasse.
 barraban oder ihesum der do ist gesagt cristus.
 wann er wesst das sy in hetten geantwurt vmb neyde.
 vnd do er sasse an dem gerichte.
 sein weip sant zu im sagent.
 nichten sey dir vnd dem gerechten.
 wann heut hab ich derliten manig dinge durch gesichte vmb in.
 wann die fursten der pfaffen vnd die alten vnterweisten das volck das sy ieschen barraban vnd ihesum verluren.
 wann der richter antwurt vnd sprach zu in.
 welhen wolt ir von den zweien euch zelassen.
 vnd sy sprachen.
 barraban.
 pilatus sprach zu in.
 dorumb was thun ich von ihesus der do ist gesagt cristus.
 sy sprachen alle.
 er werde gekreutziget.
 der richter sprach zu in.
 wann was vbels hat er gethan.
 wann sy rieffen mer sagent.
 er werde gekreutziget.
 wann do pilatus sach das es nichten verfienge wann das mer wurd gemacht wuff.
 er nam wasser vnd twug sein hende vor dem volck sagent.
 vnschuldig bin ich von dem blut des gerechten.
 ir gesecht es.
 alles volck antwurt vnd sprach.
 sein blut sey auf vns.
 vnd auf vnsere sune.
 do lie er barraban.
 wann ihesus antwurt er in gegaiselten das er wurde gekreutziget.
 do namen die ritter des richters ihesus in dem dinckhaus.
 sy samenten zu im alle die gesellschafft.
 sy zugen in aus vnd vmbgaben in mit eim roten mantel.
 sy fielten ein krone von dornen vnd satztens auff sein haubt.
 vnd ein ror in seiner zesem.
 vnd fielen auf die knie vor im sy spotten sein sagent.
 gott gru dich kunig der iuden.
 vnd speutzten an in.
 sy namen das ror vnd schlugen sein haubt.
 vnd dornach do sy in hetten verspot sy zugen im aus den mantel.
 vnd vassten in mit seinen gewanden.
 vnd furten in aus das er wurde gekreutzigt.
 wann do sy ausgiengen sy funden ein man cyrener bey namen symon.
 disen twungen sy das er neme sein kreutz.
 vnd sy kamen an die stat die do ist geheissen golgatha.
 das ist ein stat der quelung.
 vnd sy gaben im wein zetrincken.
 gemischt mit gallen.
 vnd do ers hett bekart.
 er wolt nit trincken.
 wann dornach do sy in hetten gekreutzigt.
 sy teilten in seine gewand sy legten das lo.
 das derfullt wurde das gesait ist durch den weyssagen sagent.
 sy teilten in meine gewand.
 vnd auf meine gewand legten sy daz lo.
 vnd sitzend behuten sy in.
 vnd satzten auf sein haubt sein selbs sach geschriben.
 dirr ist ihesus ein kunig der iuden.
 do wurden gekreutzigt zwen dieb mit im.
 einer zu der zesem.
 vnd einer zu der winstern.
 wann die do furgingen die spotten sein.
 sy bewegten ire haubt vnd sprachen.
 vach du do verwust den tempel gotz vnd wider bauest in nach iij tagen.
 mach dich selber behalten.
 ob du bist der sun gotz steige ab von dem kreutz.
 vnd zegleicherweys die fursten der pfaffen vnd spotten sein mit den schreibern vnd mit den alten vnd sprachen.
 die andern macht er behalten.
 sich selber mag er nit machen behalten.
 ob er ist ein kunig der israhel nu steig er vom kreutz.
 vnd wir glauben im.
 er versach sich an gott.
 nu derlost er in ob er wil.
 wann er sprach wann ich bin der sun gotz wann ditz selb itwissten im.
 auch die dieb die do warn gekreutzigt mit im.
 wann von der sechsten stunde vinster wurden gemacht auf aller der erde.
 wann etliche die do stunden die hortens.
 vnd sprachen.
 dirr rufft helyas.
 vnd zehant lieff einer von in er nam einen schwamp vnd fullt in mit essig.
 vnd satzt in an ein ror.
 vnd gab im zetrincken.
 wann die andern sprachen la.
 wir gesechen ob helyas kum in zu derlosen.
 wann ihesus rieff aber mit einer micheln stimme er lie aus den geist.
 vnd secht der vmbhang des tempels rey sich in zwai teil.
 von oben vntz niden.
 vnd die erde wart bewegt.
 vnd die stein spielten sich.
 vnd die greber teten sich auf.
 vnd manig leib der heiligen die do hetten geschlaffen die stunden auff.
 vnd gieng en aus von den grebern nach seiner aufstendunge komens in die heiligen stat.
 vnd derschinen manigen wann do der centurio vnd die do mit im warn die do behuten ihesus.
 sachen die erdebidmung vnd die ding die do wurden gethan.
 sy vorchten sich hart sagent.
 gewerlich.
 dirr was der sun gotz.
 wann do warn manige weib die ihesus hetten nachgeuolgt von ferr.
 von galile ambechtent im.
 vnter den was maria magdalena vnd maria iacobi.
 vnd die mutter iosephs.
 vnd die mutter der sune cebedei.
 wann do der abent wart gemacht.
 ein reicher man kam von arimathia mit namen ioseph.
 vnd erselb waz der iunger ihesus dirr genacht sich zu pilatus.
 vnd iesch den leip ihesus do hie im pilatus geben den leib.
 ioseph nam den leip vnd wand in in ein reinen sindal.
 vnd legt in in sein newes grab.
 das er hett gehauen in den stein vnd weltzt ein micheln stein zu der tur des grabs vnd gieng hin.
 wann do was maria magdalena vnd die andern mariam.
 sitzent gegen dem grabe.
 wann an dem andern tage der do was nach der beraitung.
 die fursten der pfaffen vnd die phariseer samenten sich zu pilatus sagent.
 o herr wir haben gedacht.
 das dirr verlaiter sprach do er lebt.
 ich dersteen nach dreyen tagen.
 dorumb gebeut zebehuten das grab vntz an den tritten tag.
 das uilleicht sein iunger icht kumen vnd in verstelen.
 vnd sprechen zu dem volck er ist derstanden von den dotten.
 vnd der iungst irtum wirt erger denn der erste.
 pilatus sprach zu in.
 ir habt hut.
 geet hut als ir wisst.
 wann sy giengen hin.
 sy bewarten das grab.
 vnd zaichenten den stain mit den huttern.
 wann an dem abent des samstags der do entleucht an dem ersten samstag.
 do kam maria magdalena vnd die andern mariam zesehen das grab.
 vnd secht ein michel erdbitmung wart gemacht.
 wann do der engel des herrn staig ab vom himel.
 er genacht sich vnd weltzt ab den stain.
 vnd sa auff in.
 wann sein angesicht was als der blitz.
 vnd sein gewand als der schnee.
 wann die huter der schracken vor seiner vorcht.
 vnd wurden gemacht als die dotten.
 wann der engel antwurt.
 er sprach zu den weiben.
 nichten wolt euch furchten.
 wann ich wais das ir sucht ihesum der do ist gekreutzigt er ist nit hie.
 wann er ist derstanden.
 als er sprach kumpt vnd secht die stat.
 do der herr was gelegt.
 geet aus schier vnd sagt seinen iungern das er ist derstanden.
 vnd secht er geet vor euch in galile.
 do gesecht ir in.
 secht ich hab euchs vor gesait.
 sy giengen aus schier von dem grabe mit vorcht vnd mit micheler freude.
 sy lieffen zu derkunden seinen iungern.
 vnd secht ihesus begegent in sagent.
 got grue euch.
 wann sy genachten sich vnd hielten sein fu.
 vnd anbetten in.
 do sprach ihesus zu in.
 nichten wolte euch furchten.
 geet vnd derkunt meinen brudern das sy geent in galileam.
 do gesechent sy mich.
 do sy warn hin gegangen.
 secht etlich von den hutern kamen in die stat vnd derkunten den fursten der pfaffen alle ding die do waren geschehen.
 sy samenten sich mit den alten vnd namen rat.
 vnd gaben begnuglichen schatz den hutern sagent.
 sagt das sein iunger kamen nachtz.
 vnd habent in verstoln do wir schlieffen.
 vnd ob ditz wirt gehort vor dem richter.
 wir vnterweysen in vnd machen euch sicher.
 sy namen das gut.
 vnd teten als sy waren gelert.
 vnd ditz wort ist deroffent bey den iuden.
 vntz an disen heutigen tag.
 an den berg do hin in ihesus hett geordent.
 sy sachen in vnd anbeten in.
 wann etlich von in die zweiuelten.
 ihesus genacht sich.
 vnd redt mit in sagent.
 mir ist gegeben aller gewallt.
 im himel vnd auf der erde.
 dorumb geet aus vnd lernt alle leut.
 taufft sy in dem namen des vatters vnd des suns vnd des heiligen geists.
 lert sy zebehuten alle ding die ich euch hab gebotten.
 vnd secht ich bin mit euch alle die tag vntz zu der volendung der werlt.
 